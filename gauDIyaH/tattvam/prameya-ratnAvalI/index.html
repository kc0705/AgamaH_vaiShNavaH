<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | प्रमेय-रत्नावली</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/tattvam/prameya-ratnAvalI/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/tattvam/prameya-ratnAvalI/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:title" content="प्रमेय-रत्नावली" />
<meta property="og:description" content="प्रमेय-रत्नावली
बलदेव-विद्याभूषण-प्रणीता (१)
भगवत्-पारतम्यम् जयति श्री-गोविन्दो गोपीनाथः समदन-गोपाल ।
वक्ष्यामि यस्य कृपया प्रमेय-रत्नावलीं सूक्ष्माम् ॥१॥
गौडोदयमुपयातस्तमः समस्तं निहन्ति यो युगपत् ।
ज्योतिश्च योऽतिशीतः पीतस्तमुपास्महे कृताञ्जलयः ॥
कान्तिमाला- विद्याभूषणापरनाम्ना बलदेव श्रीगोविन्दैकान्तिना ब्रह्मसूत्रेषु गोविन्दभाष्याभिधानंव्याख्यानं विरचितम् । अथ कैश्चिच्छिष्यैर्भाष्य प्रमेयाणि परिपृष्टः, स तानि सङ्क्षेपाद्वक्ष्यन्निर्विघ्नतायै तत्पूर्तये मङ्गलमाचरति—जयतीति । कीदृशः श्रीगोविन्द इत्याह गोपीनाथो वल्लवीकान्तः । मदयति मनांसि । भक्तानामिति मदनः गाः पालयतीति गोपालः ततः कर्मधारयः । स्फुटार्थमन्यत् । श्लेषेण वृन्दाटवी-मधिष्ठितानां श्रीगोविन्दादिसञ्ज्ञानां निखिलचैतन्यभक्ताभीष्टानां त्रयाणामर्च्चावताराणां जयाशंसनम् ॥ उभयत्र प्रणतिलक्षणमङ्गलं कृतम् जयतिना तस्याक्षेपात् ॥१॥" />
<meta property="og:type" content="article" />
<meta property="og:url" content="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/" /><meta property="article:section" content="gauDIyaH" />



<meta itemprop="name" content="प्रमेय-रत्नावली">
<meta itemprop="description" content="प्रमेय-रत्नावली
बलदेव-विद्याभूषण-प्रणीता (१)
भगवत्-पारतम्यम् जयति श्री-गोविन्दो गोपीनाथः समदन-गोपाल ।
वक्ष्यामि यस्य कृपया प्रमेय-रत्नावलीं सूक्ष्माम् ॥१॥
गौडोदयमुपयातस्तमः समस्तं निहन्ति यो युगपत् ।
ज्योतिश्च योऽतिशीतः पीतस्तमुपास्महे कृताञ्जलयः ॥
कान्तिमाला- विद्याभूषणापरनाम्ना बलदेव श्रीगोविन्दैकान्तिना ब्रह्मसूत्रेषु गोविन्दभाष्याभिधानंव्याख्यानं विरचितम् । अथ कैश्चिच्छिष्यैर्भाष्य प्रमेयाणि परिपृष्टः, स तानि सङ्क्षेपाद्वक्ष्यन्निर्विघ्नतायै तत्पूर्तये मङ्गलमाचरति—जयतीति । कीदृशः श्रीगोविन्द इत्याह गोपीनाथो वल्लवीकान्तः । मदयति मनांसि । भक्तानामिति मदनः गाः पालयतीति गोपालः ततः कर्मधारयः । स्फुटार्थमन्यत् । श्लेषेण वृन्दाटवी-मधिष्ठितानां श्रीगोविन्दादिसञ्ज्ञानां निखिलचैतन्यभक्ताभीष्टानां त्रयाणामर्च्चावताराणां जयाशंसनम् ॥ उभयत्र प्रणतिलक्षणमङ्गलं कृतम् जयतिना तस्याक्षेपात् ॥१॥">

<meta itemprop="wordCount" content="6689">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रमेय-रत्नावली"/>
<meta name="twitter:description" content="प्रमेय-रत्नावली
बलदेव-विद्याभूषण-प्रणीता (१)
भगवत्-पारतम्यम् जयति श्री-गोविन्दो गोपीनाथः समदन-गोपाल ।
वक्ष्यामि यस्य कृपया प्रमेय-रत्नावलीं सूक्ष्माम् ॥१॥
गौडोदयमुपयातस्तमः समस्तं निहन्ति यो युगपत् ।
ज्योतिश्च योऽतिशीतः पीतस्तमुपास्महे कृताञ्जलयः ॥
कान्तिमाला- विद्याभूषणापरनाम्ना बलदेव श्रीगोविन्दैकान्तिना ब्रह्मसूत्रेषु गोविन्दभाष्याभिधानंव्याख्यानं विरचितम् । अथ कैश्चिच्छिष्यैर्भाष्य प्रमेयाणि परिपृष्टः, स तानि सङ्क्षेपाद्वक्ष्यन्निर्विघ्नतायै तत्पूर्तये मङ्गलमाचरति—जयतीति । कीदृशः श्रीगोविन्द इत्याह गोपीनाथो वल्लवीकान्तः । मदयति मनांसि । भक्तानामिति मदनः गाः पालयतीति गोपालः ततः कर्मधारयः । स्फुटार्थमन्यत् । श्लेषेण वृन्दाटवी-मधिष्ठितानां श्रीगोविन्दादिसञ्ज्ञानां निखिलचैतन्यभक्ताभीष्टानां त्रयाणामर्च्चावताराणां जयाशंसनम् ॥ उभयत्र प्रणतिलक्षणमङ्गलं कृतम् जयतिना तस्याक्षेपात् ॥१॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022,\u0022mainSections\u0022:[\u0022pancharatragamah\u0022],\u0022mainsections\u0022:[\u0022pancharatragamah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/tattvam\/prameya-ratnAvalI\/".replace(basePath, "/");
  pageVars.pageParams = {};
  pageVars.pageSource = "gauDIyaH\/tattvam\/prameya-ratnAvalI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>




    <link rel="stylesheet" href="/AgamaH_vaiShNavaH/css/fonts.css">
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> प्रमेय-रत्नावली</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रमेय-रत्नावली">प्रमेय-रत्नावली</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/tattvam/prameya-ratnAvalI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रमेय-रत्नावली</p>
<p>बलदेव-विद्याभूषण-प्रणीता (१)</p>
<h2 id="भगवत-परतमयम">भगवत्-पारतम्यम्</h2>
<p><strong>जयति श्री-गोविन्दो गोपीनाथः समदन-गोपाल ।<br>
वक्ष्यामि यस्य कृपया प्रमेय-रत्नावलीं सूक्ष्माम् ॥१॥</strong></p>
<p>गौडोदयमुपयातस्तमः समस्तं निहन्ति यो युगपत् ।<br>
ज्योतिश्च योऽतिशीतः पीतस्तमुपास्महे कृताञ्जलयः ॥</p>
<p><strong>कान्तिमाला-</strong> विद्याभूषणापरनाम्ना बलदेव श्रीगोविन्दैकान्तिना ब्रह्मसूत्रेषु गोविन्दभाष्याभिधानंव्याख्यानं विरचितम् । अथ कैश्चिच्छिष्यैर्भाष्य प्रमेयाणि परिपृष्टः, स तानि सङ्क्षेपाद्वक्ष्यन्निर्विघ्नतायै तत्पूर्तये मङ्गलमाचरति—जयतीति । कीदृशः श्रीगोविन्द इत्याह गोपीनाथो वल्लवीकान्तः । मदयति मनांसि । भक्तानामिति मदनः गाः पालयतीति गोपालः ततः कर्मधारयः । स्फुटार्थमन्यत् । श्लेषेण वृन्दाटवी-मधिष्ठितानां श्रीगोविन्दादिसञ्ज्ञानां निखिलचैतन्यभक्ताभीष्टानां त्रयाणामर्च्चावताराणां जयाशंसनम् ॥ उभयत्र प्रणतिलक्षणमङ्गलं कृतम् जयतिना तस्याक्षेपात् ॥१॥</p>
<p><strong>…<br>
भक्ति-आभासेनापि तोषं दधाने<br>
धर्माध्यक्षे विश्व-निस्तारित-नाम्नि<br>
नित्यानन्दाद्वैत-चैतन्य-रूपे<br>
तत्त्वे तस्मिन् नित्यम् आस्तां रतिर् नः ॥२॥</strong></p>
<p><strong>कान्तिमाला-</strong> पुनरपि तत्र रतिप्राथनं मङ्गलमाह—भक्त्येति । तत्त्वे परमात्मनि कृष्णे (तत्त्वं वाक्यप्रभेदे स्यात्स्वरूपे परमात्मनीति विश्वः) कीदृशीत्याह—भक्त्याभासेनापीति । यथा पुत्रोद्देश्येन नामोच्चारयत्यजामिले तुष्टिदृष्टा । धर्माध्यक्षे प्रवर्तके । नित्यं आनन्दो यस्य तन्नित्यानन्दञ्च, नास्ति द्वैतं देहदेहिभेदो यस्यतदद्वैतञ्च, चैतन्यं विज्ञानञ्चेति कर्मधारयः । तद्रूपे तदात्मके। पक्षे कलावस्मिन् श्रीकृष्णः सङ्कर्षणेन शम्भुना च सहितो जनानुद्धर्तुमवततार । तत्र श्रीकृष्णस्य चैतन्य इति सङ्कर्षणस्य नित्यानन्द इति शम्भोस्त्वद्वैत इति नामाऽभूत् । तस्मिन् त्रिरूपे तत्वे नो रति नित्यमास्ताम् अन्यत् प्राग्वत् । प्रमाणं त्वत्राकरग्रन्थाद् ग्राह्यम् ॥२॥</p>
<p><strong>…<br>
आनन्द-तीर्थ-नामा सुख-मय-धामा यतिर् जीयात् ।<br>
संसारार्णव-तरणिं यम् इह जनाः कीर्तयन्ति बुधाः ॥३॥</strong></p>
<p><strong>कान्तिमाला-</strong> अथ पूर्वाचार्य प्रणमत्यानन्देति। आनन्दतीर्थ इति श्रीमध्वाचार्यस्य नामान्तरम् । यतिः परिव्राट् । तरणिं नौकाम् ॥३॥</p>
<p><strong>…<br>
भवति विचिन्त्या विदुषां निरवकरा गुरु-परम्परा नित्यम् ।<br>
एकान्तित्वं सिद्ध्यति ययोदयति येन हरितोषः ॥४॥</strong></p>
<p><strong>कान्तिमाला-</strong> भाष्यप्रमेयाणि यतो लब्धानि, सा गुरुपरम्परा ध्येयेत्याह भवतीति । गुरुपरम्परा देशिकवंशः । (परम्परा परीपाठ्यांसन्तानेऽपि बधे क्वचिदिति विश्वः) निरवकरा निर्दोषा । तस्या ध्यानेन किं स्यादित्यत्राह । यया परम्परया ध्यातया ध्यात्रेकान्तित्वं सिद्ध्यति, हर्येकनिष्ठत्वं भवन्ति । येनैकान्तित्वेन हरितोष उदयति तेषां ज्ञानी नित्ययुक्त एकभक्तिर्विशिष्यते । प्रियोहि ज्ञानिनोऽत्यर्थमहं सच ममप्रिय इत्यादि स्मृतेः ॥४॥</p>
<p><strong>…<br>
यद् उक्तं पद्म-पुराणे –</strong></p>
<blockquote>
<p><strong>सम्प्रदाय-विहीना ये मन्त्रास् ते निष्फला मताः ।</strong>
<strong>अतः कलौ भविष्यन्ति चत्वारः सम्प्रदायिनः</strong>
<strong>श्री-ब्रह्म-रुद्र-सनकाः वैष्णवाः क्षिति-पावनाः</strong>
<strong>चत्वारस् ते कलौ भाव्या ह्य् उत्कले पुरुषोत्तमात् ॥क॥</strong></p>
</blockquote>
<p><strong>कान्तिमाला-</strong> प्रमेयोपदेशपथप्रवर्तकाश्चत्वारः प्रागभुवन् । तेभ्यो गङ्गाप्रवाहवदपरे प्रचारिताः । तदुपदिष्टेन पथा विना मन्त्रशास्त्रादुपलब्धा विष्णुमन्त्रा मुक्तिदा न भवन्ति । इत्यत्रपाद्मवाक्यमाहसम्प्रदायेति शिष्टाऽनुशिष्टगुरूपदिष्टो मार्गः सम्प्रदायः । शिष्टत्वं वेदप्रमाण्याभ्युपगन्तृत्वम् । अतः सम्प्रदायविहीनानां विष्णुमत्राणां जप्तानामपि वैफल्याद्धेतोः कलौ तदारम्भे सम्प्रदायिन स्ते केऽभूवन् तत्राह—श्रीपति । पुरुषोत्तमादिति । जगन्नाथात्तत् प्रेषणात्तत्क्षेत्रादित्यर्थः ॥क॥</p>
<blockquote>
<p><strong>रामानुजं श्रीः स्वीचक्रे मध्वाचार्यं चतुर्मुखः</strong>
<strong>श्री-विष्णु-स्वामिनं रुद्रो निम्बादित्यं चतुःसनः ॥ख॥</strong></p>
</blockquote>
<p><strong>कान्तिमाला-</strong> आदिभूतास्ते चत्वारः स्वस्वसम्प्रदायान् प्रौढान् वीक्ष्य स्ववंश्येषु तद्भुर्याश्चतुरश्चक्रुरित्याह—रामेति । श्रीलक्ष्मीः स्वसम्प्रदायप्रवर्त्तनमतया रामानुजं स्वीचक्रे । स्फुटार्थ मन्यत् ॥ख॥</p>
<p><strong>तत्र स्व-गुरु-परम्परा, यथा—</strong></p>
<blockquote>
<p><strong>श्री-कृष्ण-ब्रह्म-देवर्षि-बादरायण-सञ्ज्ञकान्</strong>
<strong>श्री-माध्व-श्री-पद्मनाभ-श्रीमन्-नरहरि-माधवान्</strong>
<strong>अक्षोभ्य-जयतीर्थ-ज्ञानसिन्धु-दयानिधीन्</strong>
<strong>श्री-विद्यानिधि-राजेन्द्र-जयधर्मान् क्रमाद् वयम्</strong>
**पुरुषोत्तम-ब्रह्मण्य-व्यासतीर्थांश् च संस्तुमः **
**ततो लक्ष्मीपतिं माधवेन्द्रं च भक्तितः **
<strong>तच्-छिष्यान् श्रीश्वराद्वैत-नित्यानन्दान् जगद्-गुरून्</strong>
<strong>देवम् ईश्वर-शिष्यं श्री-चैतन्यं च भजामहे</strong>
<strong>श्री-कृष्ण-प्रेम-दानेन येन निस्तारितं जगत् ॥ (ग) ॥</strong></p>
</blockquote>
<p><strong>कान्तिमाला-</strong> मुख्यप्रयोजनाभावात् श्र्यादिपरम्परां विहाय स्वकीयां ब्रह्मपरम्परामाह कृष्णेति । ब्रह्मणः श्रीकृष्णशिष्यत्वं श्रीगोपालपूर्वतापिन्यांविस्फुटम् । श्रीमध्वमुनेर्वादरायणशिष्यत्वं त्वैतिह्यप्रसिद्धम् । मध्वशङ्करौ सहस्रविद्वद्गोष्ठीमध्यस्थौ मणिकर्णिकायामनशनतया विचारं चक्रतुः । तत्र नभसि नीलाभ्रप्रख्यः सवैर्दृष्टो व्यासो मध्वमतं स्वीचकार । शङ्करमतन्त्वत्याक्षीदिति प्रसिद्धम् । तच्छिष्यानिति तस्य श्रीमाधवेन्द्रस्य शिष्यान् श्रीश्वराचार्याद्वैताचार्यनित्यानन्दान् । देवमिति । माधवेन्द्रस्य ईश्वरः, ईश्वरस्य श्रीकृष्णचैतन्य इति । इत्थञ्च त्रयाणां प्रभूणां वश्यैरिदानीन्तनैः सम्बध्य स्वस्वगुरुपरम्परा । सर्वैर्बोद्धव्या इति दर्शितम् । येनेति श्रीचैतन्येन ॥ग॥</p>
<p>अथ प्रमेयाण्य् उद्दिश्यन्ते—</p>
<p><strong>श्री-मध्वः प्राह विष्णुं परतमम् अखिलाम्नाय-वेद्यं च विश्वं<br>
सत्यं भेदं च जीवान् हरि-चरण-जुषस् तारतम्यं च तेषाम् ।<br>
मोक्षं विष्ण्व्-अङ्घ्रि-लाभं तद् अमल-भजनं तस्य हेतुं प्रमाणं<br>
प्रत्यक्षादि-त्रयं चेत्य् उपदिशति हरिः कृष्ण-चैतन्य-चन्द्रः ॥५॥</strong></p>
<p><strong>कान्तिमाला-</strong> एवं स्वगुरुपरम्परामाख्याय तत्प्रमेयाणि तावदुदिदशति श्रीमध्व इति ।</p>
<p>मध्वो मुनिरस्मत् पूर्वाचार्यो विष्णुं परतममखिलाम्नायवेद्यञ्चाह । तस्य सर्वजीवाभिन्नतां चिन्मात्राद्वितीयतयाम्नायलक्ष्यताञ्च निरस्यति-विश्वं भेदञ्च सत्यमाह । आविद्यकत्वात् प्रपञ्चस्तद्भेदश्चमृषेति परोत्प्रेक्षितं कुमतं निराकरोतीत्यर्थः । जीवान् बद्धमुक्तान् नित्यमुक्तान् सर्वान् हरिचरणजुषो हरेर्दासानाह, तेषां हर्यात्म कत्वं निराकरोति । तेषां जीवानां तारतम्यं स्वरूपसाम्ये सत्यपि साधनोज्जृम्भितैः फलैः वैषम्यमाह । त्रिदण्डिप्रतिपादितं फलतोऽपि साम्यं निराकरोति । जीवानां विष्ण्वघ्रिलाभं विष्णुसाक्षात्कारं मोक्षमाह, पराभिमतां तेषां विष्णुरूपतां निराकरोति । तस्य विष्णोरमलं निष्कामं यद्भजनं तत्तस्य मोक्षस्य हेतुमाह । ब्रह्माहमस्मीति ज्ञानस्य मोक्षहेतुतां निराकरोति । प्रत्यक्षादीनि त्रीणि स्वमते प्रमाणान्याह, तेभ्योऽधिकान्युपमानादीनि निराकरोति । इत्येतान्येव मध्वमुनिस्वीकृतानि नवप्रमेयाणि श्रीकृष्णचैतन्यहरि स्तदन्वयगृहीतदीक्षः स्वशिष्यानुपदिशति । उभयत्र लट् प्रयोग स्तयोः सत्वात् । जगत्प्राणो वायुर्देवो विष्णोरेकान्तीति केनोपनिषदि प्रसिद्धम्। यो हनुमान् सन् श्रीराघवेन्द्रं भीमः सन् श्रीयादवेन्द्रं मध्वः सन् पाराशर्य श्रीमुनीन्द्रञ्च तत्तन्मतप्रतीपान् खण्डयन् प्रतोषयामास । यद्यपि श्रीकृष्णचैतन्य ईश्वर स्तथापि तन्मतं सर्वोत्तमंवीक्ष्य तदन्वये दीक्षां स्वीचकार लोकसङ्ग्रहेच्छुः । यत्र विशुद्धं द्वैतं हरेरात्ममूर्तित्वादिति च वर्ण्यते ॥५॥</p>
<p><strong>…<br>
तस्य श्री-विष्णोः परतमत्वं, यथा श्री-गोपालोपनिषदि—तस्मात् कृष्ण एव परो देवस् तं ध्यायेत् तं रसेत् तं भजेत् तं यजेत् ॥ इति ॥क॥</strong></p>
<p><strong>कान्तिमाला-</strong> एवमुद्दिष्टानि प्रमेयाणि क्रमात् सप्रमाणानि कर्तुप्रवर्त्ततेतत्र श्रीविष्णोरित्यादिभिः । परतमत्वं श्रेष्ठतमत्वम् । तस्मादितिपूतोक्तादर्थप्रचयाद्धेतोः, तन्मन्त्रतद्वाच्यतया द्वेधा सन्त ध्यायेत् स्मरेत् रसेत् जपेत् भजेत् परिचरेत यजेत्—अर्चयेदिति ॥क॥</p>
<p><strong>श्वेताश्वतरोपनिषदि (१.११-१२) च –</strong></p>
<blockquote>
<p><strong>ज्ञात्वा देवं सर्व-पाशापहानिः</strong>
**क्षीणैः क्लेशैर् जन्म-मृत्यु-प्रहाणिः **
<strong>तस्याभिध्यानात् तृतीयं देह-भेदे</strong>
<strong>विश्वैश्वर्यं केवल आप्त-कामः ॥ (ख) ॥ इति ।</strong></p>
</blockquote>
<p><strong>कान्तिमाला-</strong> ज्ञावेति । शास्त्रात् सद्गुरूक्तात्, देवे परेशं ज्ञात्वावस्थितस्य मुमुक्षोः सर्वेषां देहदैहिकममतापाशानां हानिर्भवति । तत् पाशजन्यैः क्लेशैः क्षीणैर्विशिष्टस्य तस्याः प्रारब्धभोगपूर्तेः पुनः पुनर्जायमानस्य जन्ममृत्युप्रहाणिर्भवति ।विडालीदन्तस्पर्शेन तदर्भकस्येव जन्मादिना दुःखं तस्य न भवतीत्यर्थः । अथोत्तरोत्तरं तस्य देवस्याभिध्यानात् देहस्य लिङ्गशरीरस्य भेदे विनाशे सति चान्द्रब्राह्मापेक्षया तृतीयं भागवतं पदं स देवध्यायी लभते विमुक्तो भवतीत्यर्थः । कीदृशं तृतीयं तदित्याहँविश्वैश्वर्यं कृत्स्नविभुतिकङ्केवलं प्रकृत्यस्पुष्टं ततः स देवध्यायी आप्तकामः पूर्णाभिलाषो भवति ॥ख॥</p>
<blockquote>
<p><strong>एतज् ज्ञेयं नित्यम् एवात्म-संस्थं</strong>
<strong>नातः परं वेदितव्यं हि किञ्चित् ॥ (ग) ॥ इति च ।</strong></p>
</blockquote>
<p><strong>कान्तिमाला-</strong> एतद्देवात्मकं वस्तु ज्ञेयं, अतःपरमन्यद्वेदितव्यं किञ्चिन्नास्ति तस्यैव पारतम्यात् ॥ग॥</p>
<p><strong>श्री-गीतासु (७.७) च –</strong></p>
<blockquote>
<p><strong>मत्तः परतरं नान्यत् किं चिद् अस्ति धनञ्जय ॥(घ)॥</strong>
<strong>मयि सर्वम् इदं प्रोतं सूत्रे मणिगणा इव ॥ इति ॥</strong></p>
</blockquote>
<p><strong>कान्तिमाला-</strong> मत्त इति परतरं मत्तोऽन्यत् किञ्चिन्नास्तीति मामेव सर्वोत्तमं विद्धीत्यर्थः । परमेव परतरं स्वार्थे प्रत्ययस्तरः ॥घ॥</p>
<p><strong>हेतुत्वाद् विभु-चैतन्यानन्दत्वादि-गुणाश्रयात् ।<br>
नित्य-लक्ष्म्यादि-मत्वाच् च कृष्णः परतमो मतः ॥६॥</strong></p>
<p><strong>कान्तिमाला-</strong> यैर्हेतुभिर्विष्णोः पारतम्यं तानाह हेतुत्वादिति । हेतुत्वम्प्रपञ्चनिमित्तोपादानत्वं । तत्र पराख्यशक्तिमत्वेन निमित्तत्त्वं प्रधान क्षेत्रज्ञशक्तिमत्वेन तूपादानत्वं बोध्यं, स्फुटार्थमन्यत् ॥६॥</p>
<p><strong>…<br>
तत्र सर्व-हेतुत्वं यथाहुः श्वेताश्वतराः (५.४) –</strong></p>
<blockquote>
<p><strong>सर्वा दिश ऊर्ध्वम् अधश् च तिर्यक्</strong>
<strong>प्रकाशयन् भ्राजते यद्वनड्वान् ।</strong>
<strong>एकः स देवो भगवान् वरेण्यो</strong>
<strong>योनि-स्वभावान् अधितिष्ठत्य् एकः ॥ (क) इति ।</strong></p>
</blockquote>
<p><strong>कान्तिमाला-</strong> एक इति । सदेवो भगवान् एकः सर्वोत्तमः, अतो वरेण्यः पूज्यः । योनीनां प्रधानमहदादीनां कारणतत्त्वानां स्वभावान् स्वरूपाणि एकः सहायरहितः पराख्यशक्तिवेशोऽधितिष्ठति वशे संस्थापयति । (एके मुख्यान्यकेवलाः इत्यमरः), (योनिः स्यादाकरेभगे इति विश्वः), (योनिः कारणे भगताम्रयोः इति हेमश्च), (स्वरूपञ्च स्वभावश्च इत्यमरः) यद्वा एकः । तेभ्योऽन्यस्तदस्पृष्ट इत्यर्थः ॥क॥</p>
<blockquote>
<p><strong>यच् च स्वभावं पचति विश्व-योनिः</strong>
<strong>पाच्यांश् च सर्वान् परिणामयेद् यः ॥ (ख) ॥ (श्वे।उ। ५.५)</strong></p>
</blockquote>
<p><strong>कान्तिमाला-</strong> यच्चेति । यो देवः स्वभावं तेषां प्रधानादीनां स्वरूपाणि पचति महदादिकार्याविर्भावकतया आभिमुख्यं नयतीत्यर्थः । पाच्यांस्तदाभिमुख्ययोग्यान् सर्वान् प्रधानादीनर्थान् यो देवः परिणामयेन्महदाद्यवस्थां नयेदित्यर्थः । एवं पराख्यशक्तिवेशो यो विश्वनिमित्तं स एव प्रधानक्षेत्रज्ञशक्तिवेशोविश्वयोनिर्जगदुपादानमित्यर्थः ॥ख॥</p>
<p><strong>विभु-चैतन्यानन्दत्वं, यथा काठके—</strong></p>
<blockquote>
<p>**महान्तं विभुम् आत्मानं **
<strong>मत्वा धीरो न शोचति ॥ (ग) ॥ (क।उ। ४.४)</strong>
<strong>कान्तिमाला-</strong> महान्तं पूज्यं मत्वा ज्ञात्वा उपास्य चेत्यर्थः ॥ग॥</p>
</blockquote>
<p><strong>विज्ञान-सुख-रूपत्वम् आत्म-शब्देन बोध्यते ।<br>
अनेन मुक्त-गम्यत्व-व्यूत्पत्तेर् इति तद्-विदः ॥७॥</strong></p>
<p><strong>कान्तिमाला-</strong> नन्वस्माद्वाक्याद्विभुत्वं प्राप्तं, चैतन्यानन्दत्वं न प्राप्यते । इति चेत्तत्राह—विज्ञानेति । अत्यते लभ्यते मुक्तैरयमित्यात्मा अततेः कर्मणि मनिन् । मुक्ताः खलु तादृशमेव तं ध्यायन्ति लभन्ते चेति भावः ॥७॥</p>
<p><strong>…<br>
वाजसनेयिनश् चाहुः—</strong></p>
<blockquote>
<p>**विज्ञानम् आनन्दं ब्रह्म **
<strong>रातिर् दातुः परायणम् ॥ (क) ॥ (बृ।आ।उ। ३.९.२८.७)</strong></p>
</blockquote>
<p><strong>कान्तिमाला-</strong> तथात्वे वाचनिकमाह—विज्ञानमिति । दातुर्यजमानस्य, रातिः फलार्पकम् ॥क॥</p>
<p><strong>श्री-गोपालोपनिषदि च—</strong></p>
<blockquote>
<p><strong>तम् एकं गोविन्दं सच्-चिद्-आनन्द-विग्रहम् ॥ (ख) ॥</strong>
<strong>कान्तिमाला-</strong> तमेकमिति स्फुटार्थम् ॥ख॥</p>
</blockquote>
<p><strong>मूर्तत्वं प्रतिपत्तव्यं चित्-सुखस्यैव रागवत् ।<br>
विज्ञान-घन-शब्दादि-कीर्तनाच् चापि तस्य तत् ।<br>
देह-देहि-भिदा नास्तीत्य् एतेनैवोपदर्शितम् ॥८॥</strong></p>
<p><strong>कान्तिमाला-</strong> ननु मूर्तत्वं चित्सुखवस्तुनः कथं? तत्राह—मूर्तत्वमिति भैरवादे रागस्य गान्धर्ववासिते श्रोत्रे यथा मूर्तत्वं प्रतीतं, तथा भक्ति भाविते मनसि तस्य तत्वमित्यर्थः विज्ञानघनानन्दघनसच्चिदानन्दैकरसे भक्तियोगे तिष्ठतीति गोपालोपनिषदि (गोपालोत्तरतापनी-८६) ब्रह्मणि विज्ञानघनादिशब्दप्रयोगाच्च तस्य तत्वम् । मूर्तौधनः (पा। ३.३.७७) इति सूत्रेण काठिन्येऽर्थे हन्तेरपप्रत्ययो घनाश्चादेशोऽनुशिष्टः सैन्धवघन इति तस्योदाहरणम् तदिदमचिन्त्य-शक्तिसिद्धं बोध्यम् । देहदेहीति । एतेनचित्सुखवस्तुनः मूर्तत्वसमर्थनेन परेशदेहदेहिभेदो नास्तीति चोक्तमित्यर्थः ॥८॥</p>
<p><strong>…<br>
मूर्तत्वस्यैव विभुत्वं यथा श्वेताश्वतरोपनिषदि—</strong></p>
<blockquote>
<p><strong>वृक्ष इव स्तब्धो दिवि तिष्ठत्येकस्</strong>
<strong>तेनेदं पूर्णं पुरुषेण सर्वम् ॥ (क) ॥ (श्वे।उ। ३.९)</strong></p>
</blockquote>
<p><strong>कान्तिमाला-</strong> ननु मूर्तत्वे विभुत्वं न स्यात्, तत्राह—मूर्तस्येवेति । वृक्ष इति । एकः सर्वाध्यक्षः पुरुषोहरिर्दिवि परव्योम्नि तिष्ठति, स खलु स्वेतरसर्वनमस्यत्वात् वृक्ष इव स्तब्धः कञ्चिदपि प्रति नम्रो नेत्यर्थः । तेनैकेन पुरुषेण सर्वमिदं जगत् पूर्णं व्याप्तम् । अत्र पुरुषो दिवि तिष्ठतीति मूर्तत्वम्, तेनेदं पूर्णमिति तस्येव विभुत्वमागतम् ॥क॥</p>
<p><strong>द्युस्थोऽपि निखिल-व्यापीत्य् आख्यानान् मूर्तिमान् विभुः ।<br>
युगपद् ध्यातृ-वृन्देषु साक्षात्काराच् च तादृशः ॥९॥</strong></p>
<p><strong>कान्तिमाला-</strong> मिथोऽतिदूरेषु ध्यातृवृन्देषु सिद्धप्रेमसु युगपद् तस्य प्रत्यक्षत्वाच्च तस्य मूर्तस्य विभुत्वं, नच धावन् सन्निदध्यात्, योगपद्यविरोधात् ॥९॥</p>
<p><strong>…<br>
श्री-दशमे (१०.९.१३-१४) च—</strong></p>
<blockquote>
<p><strong>न चान्तर्-बहिर् यस्य न पूर्वं नापि चापरम् ।</strong>
<strong>पूर्वापरं बहिश् चान्तर् जगतो यो जगच् च यः ॥</strong>
<strong>तं मत्वात्मजम् अव्यक्तं मर्त्य-लिङ्गम् अधोक्षजम् ।</strong>
**गोपिकोलूखले दाम्ना बबन्ध प्राकृतं यथा ॥ (क) ॥ **</p>
</blockquote>
<p><strong>कान्तिमाला-</strong> न चान्तरिति । यस्य अन्तर्बहिरादिदेशपरिच्छेदो नास्त्यतो यो जगतः पूर्वादिषु देशेषु युगपदस्ति, यश्च स्वशक्त्याजगन्मयस्तमात्मजं गोपी यशोदा सापराधं मत्वा उलूखले दाम्ना बबन्ध । तं कीदृशं, इत्याह—मर्त्यलिङ्गं द्विभुजमनुष्याकृतिं, अधोक्षजं त्यक्तैन्द्रियक मुखं स्वानुबन्धिसुखवन्तमित्यर्थः । प्राकृतं यथेत्युक्तेर्विज्ञानघनत्वं स्पष्टं विभोरेवमूर्तत्वञ्च ॥क॥</p>
<p><strong>श्री-गीतासु (९.४-५) च—</strong></p>
<blockquote>
<p><strong>मया ततम् इदं सर्वं जगद्-अव्यक्त-मूर्तिना ।</strong>
**मत्-स्थानि सर्व-भूतानि न चाहं तेष्व् अवस्थितः ॥ **
<strong>न च मत्-स्थानि भूतानि पश्य मे योगम् ऐश्वरम् ॥ (ख) ॥</strong></p>
</blockquote>
<p><strong>कान्तिमाला-</strong> मयेति । अव्यक्तमूर्तिना प्रत्यग्विग्रहेण मयेदं सर्वं जगत् ततं व्याप्तं, सर्वभूतानि मत्स्थानि मया धृतानि न चाहं तेषु अवस्थितः, तैर्भृतो नाहम् । तानि च भूतानि कलसे जलानीव मयि न धृतानि, किन्तु मत्सङ्कल्पेनैव तानि धृतानि इति भावेनाह—न च मदिति । ननु कथमेवं सम्भवेदिति चेत्तत्राह—पश्येति ईश्वरस्य ममासाधारणं योगं पश्येति ॥ख॥</p>
<blockquote>
</blockquote>
<p><strong>अनन्त्या शक्तिर् अस्तीशे योग-शब्देन योच्यते ।<br>
विरोध-भञ्जिका सा स्याद् इति तत्त्व-विदां मतम् ॥ १० ॥</strong></p>
<p><strong>कान्तिमाला-</strong> युज्यते दुर्घटेषु कार्येष्वनेनेति व्युत्पत्तेरचिन्त्या शक्तियोगः ॥१०॥</p>
<p><strong>…<br>
आदिना सर्वज्ञत्वं यथा मुण्डके (१.१.९, २.२.७)—</strong></p>
<blockquote>
<p>**यः सर्वज्ञः सर्व-वित् ॥ (क) ॥ **</p>
</blockquote>
<p><strong>कान्तिमाला-</strong> विभुचैतन्यानन्दत्वादीत्यत्रादिपदग्राह्यमाह, आदिनेति । सर्वजानातीति सर्वज्ञः, सर्वं विन्दतीति सर्ववित् ॥क॥</p>
<p><strong>आनन्दित्वं च तैत्तिरीयके (२.९.१)—</strong></p>
<blockquote>
<p>**आनन्दं ब्रह्मणो विद्वान् न विभेति कुतश्चन ॥ (ख) ॥ **</p>
</blockquote>
<p><strong>कान्तिमाला-</strong> आनन्दमिति । ब्रह्मणो धर्मभूतमानन्दं विद्वान् कुतश्चन कालकर्मादेर् नविभेति धर्म वेदी विमुच्चयते इत्यर्थः ॥ख॥</p>
<p><strong>प्रभुत्व-सुहृत्त्व-ज्ञानदत्व-मोचकत्वानि च श्वेताश्वतर-श्रुतौ (३.१७)—</strong></p>
<blockquote>
<p>**सर्वस्य प्रभुम् ईशानं सर्वस्य शरणं सुहृत् ॥ (ग) ॥ **</p>
</blockquote>
<p><strong>कान्तिमाला-</strong> सर्वस्येति । प्रभुत्वं प्रभावशालित्वं, ईशानत्वं नियन्तृत्वं, सौहार्यं निर्निमित्तहितकारित्वं ॥ग॥</p>
<blockquote>
<p><strong>प्रज्ञा च तस्मात् प्रसृता पुराणी ॥ (घ) ॥ (श्वे।उ। ४.१४)</strong></p>
</blockquote>
<p><strong>कान्तिमाला-</strong> प्रज्ञाचेति । तस्मादुपासितादीशात् जीवानां पुराणी सनातनी प्रज्ञा धर्मभूता सम्वित् प्रसृता भवति प्रकटीभवतीत्यर्थः ॥घ॥</p>
<blockquote>
<p><strong>संसार-मोक्ष-स्थिति-बन्ध-हेतुः ॥ (ङ) ॥ (श्वे।उ। ६.१६)<br>
माधुर्यं च, श्री-गोपालोपनिषदि (पूर्व १०)—</strong>
<strong>सत्-पुण्डरीक-नयनं मेघाभं वैद्युताम्बरम् ।</strong>
**द्विभुजं ज्ञान-मुद्राढ्यं वनमालिनम् ईश्वरम् ॥ (च) ॥ **</p>
</blockquote>
<p><strong>कान्तिमाला-</strong> माधुर्यञ्चेति । मनुष्यभावेनैव पारमैश्वर्यसाध्यकार्यकारित्वं तदित्यर्थः । यथा स्तनचुषणेन पूतनाप्राणहरणं, कोमलाङ्घ्रिहत्यातिकठोर शकटभङ्गः सप्ताब्दिक्या मूर्त्या गिरिराजस्य धारणमित्यादि । मनुष्यभावमुदाहरति सत्पुण्डरीकेति ॥च॥</p>
<p><strong>न भिन्ना धर्मिणो धर्मा भेद-भानं विशेषतः ।<br>
यस्मात् कालः सर्वदास्तीत्य् आदि-धीर् विदुषाम् अपि ॥ ११ ॥</strong></p>
<p><strong>कान्तिमाला-</strong> ननु विभुत्वादयो धर्मा हरेर् भिन्ना न वा? नाद्यः । एवं धर्मान् पृथक् पश्यंस्तानेवानुविधावति इति तद्भेदनिषेधकश्रुति व्याकोपात् । नान्त्यः । प्रत्याख्येयनैर्गुण्यापत्तेरिति चेत्तत्र समाधिर् न भिन्ना इति । भेदाभावेऽपि विशेषाभेदकार्यमस्ति इति न नैर्गुण्यापत्तिः । विशेषश्च भेदप्रतिनिधिर् न भेदः । नन्वेवं कुत्रदृष्टं तत्राह । यस्मात् काल इति । आदिनासत्तासतीत्यादिसङ्ग्रहः । अत्र कालस्य कालाश्रयत्वं सत्तायाश्च सत्त्वाश्रयत्वं, भेदाभावेपि यथा प्रतीयते तथा प्रकृतेऽपीत्यर्थः । अत्राधिकन्तु सुसूक्ष्मात् गोविन्द भाष्यादधिगन्तव्यम् ॥११॥</p>
<p><strong>…<br>
एवम् उक्तं नारद-पञ्चरात्रे—</strong></p>
<blockquote>
<p><strong>निर्दोष-पूर्ण-गुण-विग्रह आत्म-तन्त्रो</strong>
<strong>निश्चेतनात्मक-शरीर-गुणैश् च हीनः ।</strong>
<strong>आनन्द-मात्र-कर-पाद-मुखोदरादिः</strong>
<strong>सर्वत्र च स्व-गत-भेद-विवर्जितात्मा ॥ (क) ॥</strong></p>
</blockquote>
<p><strong>कान्तिमाला-</strong> निर्दोषेति । मुग्धत्वादिदोषशून्यः सार्वज्ञ्यादिगुणपूर्णो विग्रहो यस्य स भगवान् विष्णुः, किं मायिनामिवविशुद्ध सत्तात्मकस्तस्य विग्रह स्तत्राह, निश्चेतनात्मकेति । चिद्विग्रहो विशेषाच्चिद्गुणकतया प्रतीत इत्यर्थः । किं साङ्ख्यानामिव चिदेकधातु स्तत्राह आनन्दमात्रेति चिदानन्दविग्रह इत्यर्थः । किं विष्वक्सेनानुयायिनामिव देहदेहिभेदवान् तत्राह सर्वत्रेति । देहदेहिभावे गुणगुणिभावे च स्वगत भेदेनापि रहित इत्यर्थः । त्रिविधो हि भेदः । आम्रः पनसो नेति सजातीय भेदः, आम्रः पाषाणो नेति विजातीयभेदः, आम्र-पुष्पाणि आम्रो न इति स्वगतो भेदः ॥क॥</p>
<p><strong>अथ नित्य-लक्ष्मीकत्वं यथा विष्णु-पुराणे—</strong></p>
<blockquote>
<p><strong>नित्यैव सा जगन्-माता विष्णोः श्रीर् अनपायिनी ।</strong>
<strong>यथा सर्व-गतो विष्णुस् तथैवेयं द्विजोत्तम ॥ (ख) ॥</strong>
<strong>कान्तिमाला-</strong> नित्यैवेति । अनपायिनी नित्यसम्बन्धा स्वरूपानुबन्धिनीत्यर्थः ॥ख॥</p>
</blockquote>
<p><strong>विष्णोः स्युः शक्तयस् तिस्रस् तासु या कीर्तिता परा ।<br>
सैव श्रीस् तद्-अभिन्नेति प्राह शिष्यान् प्रभुर् महान् ॥ १२ ॥</strong></p>
<p><strong>कान्तिमाला-</strong> एतत् प्रतिपादयितुं विष्णोः स्युरिति । ननु क्वचिन् नित्यमुक्तजीवत्वं लक्ष्म्याः स्वीकृतं, तत्राह प्राहेति । नित्यैवेति पद्ये, सर्वव्याप्तिकथनेन कला काष्ठेत्यादि पद्यद्वये, शुद्धोपीत्युक्त्याच महाप्रभुना स्वशिष्यान् प्रति लक्ष्म्यां भगवदद्वैतमुपदिष्टं । क्वचिद्यत्तस्यास्तु द्वैतमुक्तं तत्तुतदाविष्टनित्यमुक्तजीवमादायसङ्गतमस्तु ॥१२॥</p>
<p><strong>…<br>
तत्र त्रिशक्तिर् विष्णुः, यथा श्वेताश्वतरोपनिषदि—</strong></p>
<blockquote>
<p>**परास्य शक्तिर् विविधैव श्रूयते **
<strong>स्वाभाविकी ज्ञान-बल-क्रिया च ॥ (क) ॥</strong></p>
</blockquote>
<p><strong>कान्तिमाला-</strong> परास्येति। स्वाभाविकी वह्न्युष्णता इव स्वरूपानुबन्धिनी, ज्ञानबलक्रिया, सम्वित् सन्धिनी ह्लादिनी रूपा क्रमाद्वोध्या ॥क॥</p>
<blockquote>
<p><strong>प्रधान-क्षेत्रज्ञ-पतिर् गुणेशः ॥ (ख) ॥<br>
श्री-विष्णु-पुराणे (६.७.६१) च—</strong>
<strong>विष्णु-शक्तिः परा प्रोक्ता क्षेत्रज्ञाख्या तथापरा ।</strong>
**अविद्या-कर्म-सञ्ज्ञान्या तृतीया शक्तिर् इष्यते ॥ (ग) ॥ **</p>
</blockquote>
<p><strong>कान्तिमाला-</strong> विष्णुशक्तिरिति । अविद्येति कर्मेति च सञ्ज्ञा यस्याः सा अन्या तृतीयाशक्ति स्त्रिगुणा मायेत्यर्थः ॥ग॥</p>
<p><strong>परैव विष्ण्व्-अभिन्ना श्रीर् इत्य् उक्तं तत्रैव (वि।पु। १.९.४४-४५)—</strong></p>
<blockquote>
<p><strong>कला-काष्ठा-निमेषादि-काल-सूत्रस्य गोचरे ।</strong>
<strong>यस्य शक्तिर् न शुद्धस्य प्रसीदतु स नो हरिः ॥</strong>
<strong>प्रोच्यते परमेशो यः यः शुद्धोऽप्य् उपचारतः ।</strong>
<strong>प्रसीदतु स नो विष्णुर् आत्मा यः सर्व-देहिनाम् ॥ (घ) ॥</strong></p>
</blockquote>
<p><strong>कान्तिमाला-</strong> कलेति कलादिलक्षणो यः कालस्तदेवसूत्रं जगच्चेष्टानियामकत्वाद्रज्जुः तस्य गोचरे विषये यस्यपराख्याशक्तिर्नास्ति स विष्णुर्नः प्रसीदतु । यः केवलः पराभेदरहितोप्युपचारात् परमेशः प्रोच्यते । पराचासौ मा च लक्ष्मीस्तस्या ईशःस्वामीति निगद्यते इत्यर्थः, यः प्रसिद्धः स नः प्रसीदतु । स्फुटमन्यत् ॥घ॥</p>
<p><strong>एषा परैव त्रिवृद् इत्य् अप्य् उक्तं, तत्रैव (वि।पु। १.१२.६९)—</strong></p>
<blockquote>
<p><strong>ह्लादिनी सन्धिनी संवित् त्वय्य् एका सर्व-संश्रये ।</strong>
<strong>ह्लाद-ताप-करी मिश्रा त्वयि नो गुण-वर्जिते ॥ (ङ) ॥</strong></p>
</blockquote>
<p><strong>कान्तिमाला-</strong> एषेति । त्रिवृत् त्रैरूप्येण विभाता । ह्लादिनीति । ह्लादात्मापि यया ह्लादते, भवति ह्लादवान् साह्लादिनी । सदात्मापि ययासत्तां धत्ते सा सर्वदेशकालव्याप्तिहेतुः सन्धिनी । संविदात्मापि यया संवेत्ति सा सम्वित् । एका विशेषबलनिर्भातभेदकार्यापि निर्भेदेत्यर्थः । सत्वांशेन ह्लादकरी, रजोऽंशेन तापकरी, या मिश्रा त्रिगुणा शक्तिः सा त्वयि नो वर्त्तते, कुत इत्यत्राह, गुणवर्जिते माया गुणापृष्टे इत्यर्थः ॥ङ॥</p>
<p><strong>एकोऽपि विष्णुर् एकापि लक्ष्मीस् तद्-अनपायिनी ।<br>
स्व-सिद्धैर् बहुभिर् वेशैर् बहुर् इत्य् अभिधीयते ॥ १३ ॥</strong></p>
<p><strong>कान्तिमाला-</strong> यथा श्रीनारदपञ्चरात्रे, मणिर्यथा विभागेन नील पीतादिभिर्युतः रूपभेदमवाप्नोति ध्यानभेदात् तथा विभुः । इति मणिरत्र वैदूर्यम् । नील पीतादय स्तद्गुणाः । एवं एकमेव परन्तत्त्वं पुरुषोत्तमतया स्त्र्यत्तमतया च द्वेधा प्रकाशते । तस्य तस्याश्च वैदुर्यमणिवत् बहूनि रूपाणि सन्तीत्याह एकोपि इति । स्वसिद्धैः स्वरूपानुबन्धिभिः । वेशैः संस्थानैः बहुर् बह्वी चोच्यते ॥१३॥</p>
<p><strong>…<br>
तत्रैकत्वे सत्य् एव विष्णोर् बहुत्वं, यथा श्री-गोपालोपनिषदि (पूर्व २०)—</strong></p>
<blockquote>
<p><strong>एको वशी सर्वगः कृष्ण ईड्य</strong>
<strong>एकोऽपि सन् बहुधा योऽवभाति ।</strong>
<strong>तं पीठ-स्थं ये तु यजन्ति धीरास्</strong>
<strong>तेषां सुखं शाश्वतं नेतरेषाम् ॥ (क) ॥</strong></p>
</blockquote>
<p><strong>कान्तिमाला-</strong> एको इति । बहुधा मत्स्यकूर्मादिरूपप्राकट्येन ॥क॥</p>
<p><strong>अथ लक्ष्म्यास् तद् यथा—परास्य शक्तिर् विविधैव श्रूयते ॥ (ख) ॥ (श्वे।उ। ९.८)</strong></p>
<p><strong>कान्तिमाला-</strong> अथेति । तद्वहुत्वं ॥ परास्येति विविधा जानकी रुक्मिण्यादि रूप प्राकट्येन नानारूपा ॥ख॥</p>
<p><strong>पूर्तिः सार्वत्रिकी यद्यप्य् अविशेषा तथापि हि ।<br>
तारतम्यं च तच्-छक्ति-व्यक्त्य-व्यक्ति-कृतं भवेत् ॥ १४ ॥</strong></p>
<p><strong>कान्तिमाला-</strong> विष्णोर् लक्ष्म्या श्चावतारेषु पूर्तिर् यद्यपि तुल्या तथापि गुण प्राकट्यतारतम्यादंशांशिभावो प्यस्तीत्याह पूर्तिरिति । सार्वत्रिकी सर्वेष्ववतारेषु वर्तमाना अंविशेषा तुल्या ॥१४॥</p>
<p><strong>…<br>
तत्र विष्णोः सार्वत्रिकी पूर्तिर्, यथा वाजसनेयके (बृ।आ।उ। ५.१.१)—</strong></p>
<blockquote>
<p><strong>पूर्णम् अदः पूर्णम् इदं पूर्णात् पूर्णम् उदच्यते ।</strong>
<strong>पूर्णस्य पूर्णम् आदाय पूर्णम् एवावशिष्यते ॥ (क) ॥</strong></p>
</blockquote>
<p><strong>कान्तिमाला-</strong> पूर्णमिति अदोऽवतारिरूपं इदं अवताररूपं उभय पूर्ण सर्वशक्तिमत पूर्णादवतारिरूपात् पूर्णमवताररूपं लीलाविस्ताराय स्वयमुदच्यते प्रादुर्भवति । तल्लीलापूतौ पूर्णस्यावताररूपस्य पूर्णं स्वरूपमादाय स्वस्मिन्नैक्यं नीत्वा पूर्णमवतारिरूप मन्यत्राविलीन सदवशिष्यते तिष्ठतीत्यर्थः ॥ अत्र ऐक्यमुक्तं पार्थक्येनस्थिति श्चोच्यते तदिदं यथेष्टं बोध्यं ॥क॥</p>
<p><strong>महावाराहे च—</strong></p>
<blockquote>
<p><strong>सर्वे नित्याः शाश्वताश् च देहास् तस्य परात्मनः ।</strong>
<strong>हानोपादान-रहिता नैव प्रकृतिजाः क्वचित् ॥</strong>
<strong>परमानन्द-सन्दोहा ज्ञान-मात्राश् च सर्वतः ।</strong>
<strong>सर्वे सर्व-गुणैः पूर्णाः सर्व-दोष-विवर्जिताः ॥ (ख) ॥</strong></p>
</blockquote>
<p><strong>कान्तिमाला-</strong> सर्वे इति । शाश्वताः जगति पुनः पुनराविर्भाविनः देहाः स्वरूपानुबन्धिनो विग्रहाः, स्वरूपानुबन्धित्वादेव हानेन उपादानेन च वर्जिताः ॥ स्फुटार्थ मन्यत् ॥ख॥</p>
<p><strong>अथ श्रियः सा यथा श्री-विष्णु-पुराणे (१.९.१४०-१४३)—</strong></p>
<blockquote>
<p><strong>एवं यथा जगत्-स्वामी देव-देवो जनार्दनः ।</strong>
<strong>अवतारं करोत्य् एष तथा श्रीस् तत्-सहायिनी ॥</strong>
<strong>पुनश् च पद्माद् उद्भूता आदित्योऽभूद् यदा हरिः ।</strong>
<strong>यदा च भार्गवो रामस् तदाभूद् धरणी त्व् इयम् ॥</strong>
<strong>राघवत्वेऽभवत् सीता रुक्मिणी कृष्ण-जन्मनि ।</strong>
<strong>अन्येषु चावतारेषु विष्णोर् एषा सहायिनी ॥</strong>
<strong>देवत्वे देव-देहेयं मनुष्यत्वे च मानुषी ।</strong>
<strong>विष्णोर् देहानुरूपां वै करोत्य् एषात्मनस् तनुम् ॥ (ग) ॥</strong></p>
</blockquote>
<p><strong>कान्तिमाला-</strong> अथेति । सा पूर्तिः । तामुदाहरति एवं यथा इति । प्रकटार्थं । देवत्वे इति । करोति प्रकटयति ॥ग॥</p>
<p><strong>स्यात् स्वरूप-सती पूर्तिर् इहैक्याद् इति विन् मतम् ॥ १५ ॥</strong></p>
<p><strong>कान्तिमाला-</strong> स्यात् इति । एषुवाक्येषु सैव सर्वत्रेति सर्वेषां प्रादुर्भावानां अभेदान् सर्वेषु तेषु स्वरूपसती पूर्ति रस्त्येवेति श्रुति युक्तिविदां मतं इत्यर्थः । अन्यथा स्वरूपपूर्ते रभावे तदभेदो गौणःस्यात् ॥१५॥</p>
<p><strong>…<br>
अथ तथापि तारतम्यम्—तत्र श्री-विष्णोस् तद् यथा श्री-भागवते (भा।पु। १.३.२८)—</strong></p>
<blockquote>
<p><strong>एते चांश-कलाः पुंसः कृष्णस् तु भगवान् स्वयम् ॥ (क) ॥</strong></p>
</blockquote>
<p><strong>कान्तिमाला-</strong> अथेति । यद्यप्यविशेषा पूर्तिरस्ति तथापि तारतम्यमंशांशिभावोप्यस्ति इत्यर्थः ॥ एतेचेति । एते चतुर्विंशतिः पुंसो गर्भोदशायिनोऽशकलाः कथिताः । तन्मध्यपठितः श्रीकृष्णस्तु स्वयं भगवान् अनन्यापेक्षिरूपो मूलमित्यर्थः ॥क॥</p>
<p><strong>अष्टमस् तु तयोर् आसीत् स्वयम् एव हरिः किल ॥ इति च ॥ (ख) ॥ (भा।पु। ९.२४.५५)</strong></p>
<p><strong>कान्तिमाला-</strong> तयोर् देवकी वसुदेवयोः ॥ख॥</p>
<p><strong>अथ श्रियस् तद् यथा पुरुष-बोधिन्याम् अथर्वोपनिषदि—गोकुलाख्ये माथुर-मण्डल इत्य् उपक्रम्य द्वे पार्श्वे चन्द्रावली राधिका चेत्य् अभिधाय परत्र यस्या अंशे लक्ष्मी-दुर्गादिका शक्तिर् इति ॥ (ग) ॥</strong></p>
<p><strong>कान्तिमाला-</strong> अथेति । श्रियस्तत्तारतम्यं ॥ गोकुलाख्य इति । अत्रांशिन्याः श्रीराधायाः लक्ष्म्यादयोऽंशा इत्यर्थो विस्फुटः । दुर्गात्र मन्त्र राजाधिष्टात्री, नतु प्राकृती ॥ग॥</p>
<p><strong>गौतमीय-तन्त्रे च—</strong></p>
<blockquote>
<p><strong>देवी कृष्ण-मयी प्रोक्ता राधिका पर-देवता ।</strong>
<strong>सर्व-लक्ष्मी-मयी सर्व-कान्तिः सम्मोहिनी परा ॥ (घ) ॥</strong></p>
</blockquote>
<p><strong>कान्तिमाला-</strong> देवीति । राधिका देवी परेत्यन्वयः । अतः कृष्णमयी कृष्णात्मिका तथापि परदेवता कृष्णार्चिका सर्वलक्ष्मीमयी, पुरुषबोधिनीश्रुतेः, निखिलानूं लक्ष्मीणामंशिनी, सर्वासां तासां कान्तिरिच्छा पूज्यत्वाभिलाषो यस्यां सा, सन्मोहिनी कृष्णानुरञ्जिका ॥घ॥</p>
<p><strong>अथ नित्य-धामत्वम् आदि-शब्दात्, यथा छान्दोग्ये (छा।उ। ७.२४.१)—</strong></p>
<blockquote>
<p><strong>स भगवः कस्मिन् प्रतिष्ठित इति । स्वे महिम्नीति ॥ (ङ) ॥</strong></p>
</blockquote>
<p><strong>कान्तिमाला-</strong> नित्यलक्ष्यादिमत्त्वा दित्यत्रादिपदग्राह्यमाह । भगवः भगवन् हे सनत्कुमार सभूमाख्योहरिर् इत्यादि प्रश्नः, स्वेमहिम्नीति तदुत्तरं ॥ङ॥</p>
<p>**दिव्ये ब्रह्म-पुरे ह्य् एष संव्योम्न्य् आत्मा प्रतिष्ठित ॥ (च) इति च ॥ (मु।उ। २.२.७) ॥ **</p>
<p><strong>कान्तिमाला-</strong> दिव्य इति । पुरे विचित्र प्रासादादिशालिनि ॥च॥</p>
<p><strong>ऋक्षु च (ऋग् वेद, १.१५४.६)—</strong></p>
<blockquote>
<p><strong>ता वां वास्तून्य् उश्मसि गमध्यै</strong>
<strong>यत्र गावो भूरिशृङ्गा अयासः ।</strong>
**अत्राह तद् उरुगायस्य वृष्णः **
<strong>परमं पदम् अवभाति भूरि ॥ (छ) ॥</strong></p>
</blockquote>
<p><strong>कान्तिमाला-</strong> तामिति तां तानि वां युवयो राधिका कृष्णयोर्वास्तूनि गृहानि गमध्ये प्राप्तुं उस्मसि कामयामहे । यत्र येषु गादो भूरि शृङ्गाः प्रशस्तविषाणाः सन्ति । अयासः शुभावहविधिरूपाः, अयः शुभावहोविधिरित्यमरः वाञ्छितदात्र्य इत्यर्थः ॥ अत्रार्थे श्रुतिराह । वृष्णःभक्तेच्छावर्षिणः कृष्णस्यतत् परमं पदं भूरि प्रचुरमवभाति नास्त्यस्य सङ्ख्येत्यर्थः ॥छ॥</p>
<p><strong>श्री-गोपालोपनिषदि च (उत्तर ३५)—</strong></p>
<blockquote>
<p><strong>तासां मध्ये साक्षाद् ब्रह्म-गोपाल-पुरी हि ॥ (ज) ॥</strong></p>
</blockquote>
<p><strong>कान्तिमाला-</strong> तासामिति । सप्तानां पुरीणाम्मध्ये गोपालस्यपुरी मथुरा साक्षाद्ब्रह्म, तत्पराख्यशक्तिरूपत्वेन ताद्रूप्यात् अभिव्यक्तबृहद्गुणत्वाच्च ॥ज॥</p>
<p><strong>जितन्ते-स्तोत्रे च—</strong></p>
<blockquote>
<p><strong>लोकं वैकुण्ठ-नामानं दिव्य-षाड्गुण्य-संयुतम् ।</strong>
<strong>अवैष्णवानाम् अप्राप्यं गुण-त्रय-विवर्जितम् ॥</strong>
<strong>नित्य-सिद्धैः समाकीर्णं तन्-मयैः पाञ्च-कालिकैः ।</strong>
<strong>सभा-प्रासाद-संयुक्तं वनैश् चोपवनैः शुभम् ॥</strong>
<strong>वापी-कूप-तडागैश् च वृक्ष-षण्डैः सुमण्डितम् ।</strong>
<strong>अप्राकृतं सुरैर् वन्द्यम् अयुतार्क-सम-प्रभम् ॥ इति ॥ (झ) ॥</strong></p>
</blockquote>
<p><strong>कान्तिमाला-</strong> लोकमित्यादि । प्रस्फुटार्थ ॥ पाञ्चकालिकैरिति । अभिगमनोपादानेज्याध्ययनसमाधयः पञ्चकालास्तत् परायणैर् इत्यर्थः ॥झ॥</p>
<p><strong>ब्रह्म-संहितायां च (ब्र।सं। ५.२)—</strong></p>
<blockquote>
<p><strong>सहस्र-पत्रं कमलं गोकुलाख्यं महत् पदं ।</strong>
<strong>तत्-कर्णिकारं तद्-धाम तद्-अनन्तांश-सम्भवम् ॥ इति ॥ (ञ) ॥</strong></p>
</blockquote>
<p><strong>कान्तिमाला-</strong> सहस्रेति महतः स्वयं भगवतः पदं स्थानं, पदं व्यवसितित्राणस्थान लक्ष्माङ्घ्रिवस्तुषु इत्यमरः । अनन्तस्य सङ्कर्षणस्यांशेन । सम्भवः प्राकट्यं अनादितो यस्यतत् ॥ञ॥</p>
<p><strong>प्रपञ्चे स्वात्मकं लोकम् अवतार्य महेश्वरः ।<br>
आविर्भवति तत्रेति मतं ब्रह्मादि-शब्दतः ॥ १६ ॥<br>
गोविन्दे सच्-चिद्-आनन्दे नर-दारकता यथा ।<br>
अज्ञैर् निरूप्यते तद्वद् धाम्नि प्राकृतता किल ॥ १७ ॥</strong></p>
<p><strong>कान्तिमाला-</strong> ननु महिमादि शब्दवाच्यं हरेः पदं प्रकृतिमण्डलाद्बहिः श्रुतं। तन्मण्डलान्तःस्थं मथुरादि तस्यपदमित्येतत् कथं तत्राह प्रपञ्चे इति । लोकस्य स्वात्मकत्वे हेतुः ब्रह्मादिशब्द इति । आदिना महिमसंव्योमशब्द सङ्ग्रहः । एवं तर्हि मथुरादौ प्राकृतत्वं कुतः स्फुरित तत्राह गोविन्द इति । नरदारकता प्राकृतमनुष्य बालकता ॥१६-१७॥</p>
<p><strong>…<br>
अथ नित्य-लीलत्वं च, तथा हि श्रुतिः (बृह्।आ।उ। ३.८.३)—यद् गतं भवच् च भविष्यच् च ॥ (क) ॥</strong></p>
<p><strong>कान्तिमाला-</strong> अथेति । यदिति बृहदारण्यके । यद्गतं ब्रह्मनिष्ठं गुणकर्म नित्यं, गतभवत्भविष्यच्छब्दैस्तस्य त्रैकालिकत्वप्रत्ययात् ॥क॥</p>
<blockquote>
<p><strong>एको देवो नित्य-लीलानुरक्तो</strong>
<strong>भक्त-व्यापी भक्त-हृद्य् अन्तरात्मा ॥ (ख) ॥</strong></p>
</blockquote>
<p><strong>कान्तिमाला-</strong> एको देव इति । पिप्पलादशाखायां । अत्र लीलायाः नित्यत्वं वाचनिकं ॥ख॥</p>
<p><strong>स्मृतिश् च (गीता ४.९)—</strong></p>
<blockquote>
<p><strong>जन्म कर्म च मे दिव्यम् एवं यो वेत्ति तत्त्वतः ।</strong>
<strong>त्यक्त्वा देहं पुनर् जन्म नैति माम् एति सोऽर्जुन ॥ (ग) ॥</strong></p>
</blockquote>
<p><strong>कान्तिमाला-</strong> जन्मेति श्रीगीतासु । दिव्यमप्राकृतं नित्यमिति यावत् ॥ग॥</p>
<p><strong>रूपानन्त्याज् जनानन्त्याद् धामानन्त्याच् च कर्म तत् ।<br>
नित्यं स्यात् तद्-अभेदाच् चेत्य् उदितं तत्त्व-वित्तमैः ॥ १८ ॥<br>
इति प्रमेय-रत्नावल्यां भगवत्-पारतम्य-प्रकरणं नाम<br>
प्रथम-प्रमेयम्<br>
॥ १ ॥</strong></p>
<p><strong>कान्तिमाला-</strong> ननु लीलाया नित्यत्वं शब्दात् प्रतीतं, युक्तिविरहात्तदपुष्टमिति चेत्तत्राह रूपानन्त्यादिति । अत्राहुः लीलायाः क्रियात्वात् प्रत्यवयवमप्यारम्भ समाप्तिभ्यां तस्याः सिद्धिर् वाच्या, ताभ्यां विना न तस्याः स्वरूपं सिद्धेत् ॥ तथाचारम्भसमाप्तिमत्तया विनाशित्वध्रौव्यात् कथं सा नित्येति चेदुच्यते । परात्मनः सदैवाकारानन्त्यात् पार्षदानन्त्यात् स्थानानन्त्याच्च नानित्यत्वं तस्याः, तत्तदाकारगतयोस्तत्तदारम्भ समाप्त्योः सत्त्वेप्येकत्रैकत्र तत्तक्रियावयवा यावत् समाप्यन्ते न समाप्यन्ते वा, तावदेवान्यत्रान्यत्राप्यारब्धाः स्युर् इत्येवमविच्छेदान्नित्यत्वं सिद्धं । ननु मास्तु विच्छेदः । पृथगारम्भाद्नैवसेतिचेदुच्यते समयभेदेनाभ्युदितानामप्येकरूपाणां क्रियाणामैक्यं । यथा चोक्त द्विःपाकोऽनेन कृतौ नतु द्वौ पाकाविति द्विर्गोशब्दोयमुच्चरितो नतौ द्वौ गोशब्दाविति प्रतीतिनिर्णीतशब्दैक्यवदिदं द्रष्टव्यं । तदेतदाह तदभेदाच्चेति । तेषां रूपादीनां चतुर्णा भेदविरहादित्यर्थः ॥१८॥</p>
<p>॥ इति प्रमेयरत्नावल्यां भगवत्पारतम्यप्रकरणं व्याख्यातम् ॥१॥ (२)</p>
<h2 id="अथखलमनय-वदयतव">अथाखिलाम्नाय-वेद्यत्वं</h2>
<p><strong>यथा श्री-गोपालोपनिषदि (गो।टा।उ।, २.२७)—</strong></p>
<blockquote>
<p><strong>योऽसौ सर्वैर् वेदैर् गीयते ॥ इति ॥ (क) ॥</strong></p>
</blockquote>
<p><strong>कान्तिमाला-</strong> सर्ववेदबोध्यत्वं हरेर्वक्तुमाह अथेतियोऽसाविति । यः श्रीगोपालः कृष्णः ॥क॥</p>
<p><strong>काठके च (क।उ। १.२.१५)—</strong></p>
<blockquote>
<p><strong>सर्वे वेदा यत् पदम् आमनन्ति</strong>
<strong>तपांसि सर्वाणि च यद् वदन्ति ॥ इति ॥ (ख) ॥</strong></p>
</blockquote>
<p><strong>कान्तिमाला-</strong> सर्वे इति । यत्पदं यद्ब्रह्माख्यं वस्तु, पदं व्यवसितित्राणेत्यादुक्तेः ॥ख॥</p>
<p><strong>श्री-हरि-वंशे च—</strong></p>
<blockquote>
<p><strong>वेदे रामायणे चैव पुराणे भारते तथा ।</strong>
<strong>आदाव् अन्ते च मध्ये च हरिः सर्वत्र गीयते ॥ इति ॥ (ग) ॥</strong>
<strong>कान्तिमाला-</strong> वेदेरामायणे इतिस्फुटार्थ ॥ग॥</p>
</blockquote>
<p><strong>साक्षात्-परम्पराभ्यां वेदा गायन्ति माधवं सर्वे ।<br>
वेदान्ताः किल साक्षाद् अपरे तेभ्यः परम्परया ॥ १ ॥</strong></p>
<p><strong>कान्तिमाला-</strong> ननु वेदेषु कर्मप्रतिपादनं भूरि दृष्टं कथमुक्तोदाहरणानि सङ्गच्छेरन् इति चेत् तत्राह साक्षादिति । वेदान्ताः साक्षान्माधवं गायन्ति तेभ्योऽपरेवेदाः कर्मकाण्डानि तु परस्परया, तज्ज्ञानाङ्ग हृद्विशुद्धिकरकर्मविधानपरीपाट्येति सर्ववेद वेद्यत्वं हरेः सूपपन्नम् ॥१॥</p>
<p><strong>…<br>
क्वचित् क्वचिदवाच्यत्वं यद्वेदेषु विलोक्यते ।<br>
कार्त्स्न्येन वाच्यं न भवेदिति स्यात्तत्र सद्गतिः ।<br>
अन्यथा तु तदारम्भो व्यर्थः स्यादिति मे मतिः ॥ २ ॥</strong></p>
<p><strong>कान्तिमाला-</strong> ननु यतोवाचोनिवर्तन्ते इत्यादौ हरेर्वेदावाच्यत्वन्दृष्टं तत्र कागतिरिति चेत्तत्राहसाक्षादिति क्वचिदिति । दृष्टोपि मेरुः कार्त्स्नेना दर्शनाददृष्टो यथोच्यते तद्वत् । अन्यथा सर्वथा तदवाच्यत्वे तज्ज्ञानाय वेदाध्ययनारभो । निरर्थकः स्यात् ॥२॥</p>
<p><strong>…<br>
शब्दप्रवृत्तिहेतूनां जात्यादीनामभावतः ।<br>
ब्रह्म निर्धर्मकं वाच्यं नैवेत्याहुर्विपश्चितः ॥ ३ ॥<br>
सर्वैः शब्दैरवाच्ये तु लक्षणा न भवेदतः ।<br>
लक्ष्यं च न भवेद् धर्महीनं ब्रह्मेति मे मतम् ॥ ४ ॥<br>
इति प्रमेय-रत्नावल्यां अखिलाम्नाय-वेद्यत्व-प्रकरणं नाम<br>
द्वितीय-प्रमेयम्<br>
॥ २ ॥</strong></p>
<p><strong>कान्तिमाला-</strong> शब्देति । निर्विशेष ब्रह्मवादिनान्तु, ब्रह्मणि जातिगुणक्रियासञ्ज्ञानामभावात्तद्वाचिभिर् वेदशब्दैर् न तद्वाच्यं ॥३॥</p>
<p>नच लक्षणया वेदशब्दानां तत्र प्रवृत्तेर् न तदारम्भोव्यर्थः इति चेत् तत्राह सर्वैरिति । सर्वशब्दावाच्यं ब्रह्म त्वया स्वीकृतं । तत्र लक्षणा न सम्भवेत् । सोऽयं देवदत्त इत्यत्र पिण्डशब्द वाच्ये पिण्डे भागलक्षणा दृष्टा ॥४॥</p>
<p>॥ इति प्रमेयरत्नावल्यां हरेर् वेदवेद्यत्वं प्रकरणं व्याख्यातं ॥२॥</p>
<blockquote>
<p><strong>…<br>
(३)</strong></p>
</blockquote>
<h2 id="वशव-सतयतवम">विश्व-सत्यत्वम्</h2>
<p><strong>स्व-शक्त्या सृष्टवान् विष्णुर् यथार्थं सर्वविज् जगत् ।<br>
इत्य् उक्तेः सत्यम् एवैतद्-वैराग्यार्थम् असद्-वचः ॥ १ ॥</strong></p>
<p><strong>कान्तिमाला-</strong> प्रपञ्चसत्यत्वं वक्तुमाह अथेत्यादिना स्वशक्त्येति । ननु तस्मादिदं जगदशेषमसतस्वरूपं जगत्सत्यत्ववादिनां कथं सङ्गच्छेत तत्राह वैराग्यार्थमिति । अनित्यजगत्सुखतृष्णापरित्यागार्थमेव नतु तन्मृषात्वार्थ, तत्सत्यत्वे प्रमाणलाभादितिभावः ॥१॥</p>
<p><strong>…<br>
तथा हि श्वेताश्वतरोपनिषदि (श्वे।उ। ४.१)</strong></p>
<blockquote>
<p><strong>य एकोऽवर्णो बहुधा शक्ति-योगाद्</strong>
<strong>वर्णान् अनेकान् निहितार्थो दधाति ॥ इति ॥ (क) ॥</strong></p>
</blockquote>
<p><strong>कान्तिमाला-</strong> स्वशक्त्येत्येतत् प्रमाणयति य इति । य ईश्वरः स्वयमवर्णः ब्राह्मणादिभिन्नः स्वशक्ति योगादनेकान् ब्राह्मणादीन् वर्णान् दधाति उत्पादयतीत्यर्थः । वर्णो द्विजादौशुक्लादौ स्तुतौ रूपयशोक्षरे इतिविश्वः यद्वा, स्वयं अवर्णः रूपरहितोऽनेकान् शुक्लादीन् अर्थान् निहितार्थः चेतसि धृतप्रयोजनः ॥क॥</p>
<p><strong>श्री-विष्णु-पुराणे च (वि।पु। १.२२.५४)—</strong></p>
<blockquote>
<p><strong>एक-देश-स्थितस्याग्नेर् ज्योत्स्ना विस्तारिणी यथा ।</strong>
<strong>परस्य ब्रह्मणः शक्तिस् तथेदम् अखिलं जगत् ॥ इति ॥ (ख) ॥</strong></p>
</blockquote>
<p><strong>कान्तिमाला-</strong> एकदेशेति । परमव्योमनिलयस्य हरेः शक्तिकार्य्यमेतत् तदतिदूरं इदं परिदृश्यमानं जगदिति समुदायार्थः ॥ख॥</p>
<p><strong>ईशावास्योपनिषदि (ई।उ। ८)—</strong></p>
<blockquote>
<p><strong>स पर्यगाच् छुक्रम् अकायम् अव्रणम्</strong>
<strong>अस्नाविरं शुद्धम् अपाप-विद्धम् ।</strong>
<strong>कविर् मनीषी परिभूः स्वयम्भूर्</strong>
<strong>याथा-तथ्यतोऽर्थान् व्यदधाच् छाश्वतीभ्यः समाभ्यः ॥ इति ॥ (ग) ॥</strong></p>
</blockquote>
<p><strong>कान्तिमाला-</strong> यथार्थमिति सर्वविदिति च प्रमाणयति, सपर्यागादिति । स प्रकृतः परमात्मा परितोऽगात् सर्व व्यापत्, शुक्लमित्याद्याःशब्दाः पुंस्त्वेन विपरिणम्याः स इत्युपक्रमात् शुक्रो दीप्तिमान्, अकायोऽस्थाविर इतिसूक्ष्मस्थूलदेहशून्य, अव्रणः अक्षतः विनाशशून्यः, शुद्धः रागाद्यनाविलः; अपापविद्धः कर्मशून्यः कवि सर्वज्ञः, मनीषी चतुरः, परिभूः मायाभिभवी, स्वयम्भुः निर्हेतुकः याथातथ्यतः सत्यतया, ऋतं सत्यं समीचीनं सम्यक्तथ्य यथातथं इतिहलायुधः । अर्थान् महदादीन्, समाः सम्वत्सरान् व्याप्य, सम्वत्सरो वत्सरोऽब्दो हायनोऽस्त्रीशरत्समा इत्यमरः ॥ग॥</p>
<p><strong>श्री-विष्णु-पुराणे च (वि।पु। १.२२.५८)—</strong></p>
<blockquote>
<p><strong>तद् एतद् अक्षयं नित्यं जगन् मुनि-वराखिलम् ।</strong>
<strong>आविर्भाव-तिरोभाव-जन्म-नाश-विकल्पवत् ॥ इति ॥ (घ) ॥</strong></p>
</blockquote>
<p><strong>कान्तिमाला-</strong> तदेतदिति । एतदीश्वरजीवप्रकृतिरूपं अखिलं जगत् हे मुनिवर! अक्षयं नित्यं प्रकृतिजीवरूपमक्षयंस्वरूपेण क्षयरहितं परिणामीत्यर्थः । प्रकृते महदादितया जीवस्य च ज्ञानविकाशेन परिणामः । ईश्वररूपन्तुनित्यं कूटस्थं, एतदेवाह आविर्भावेति । ईश्वरांश आविर्भावतिरोभाववान् प्रकृतिजीवरूपोऽंशस्तु जन्मनाशवानिति वा पाठक्रममनादृत्य अर्थक्रमाद्व्याख्यातं । पूर्वत्र हि, द्वेरूपे ब्रह्मणस्तस्य मूर्तञ्चामूर्तमेवच । क्षराक्षरस्वरूपे ते सर्वभूतेष्ववस्थिते ॥ अक्षरन्तत्परम्ब्रह्म क्षरंसर्वमिदञ्जगत् ॥ इत्युक्त्वा, तन्मध्ये ब्रह्मविष्ण्वीश रूपाणि पठित्वा, तदनन्तरं तदेतदिति पठितं ॥घ॥</p>
<p><strong>महाभारते च (म। भा।, अश्वमेध ३५.३४)—</strong></p>
<blockquote>
<p><strong>ब्रह्म सत्यं तपः सत्यं सत्यं चैव प्रजापतिः ।</strong>
<strong>सत्याद् भूतानि जातानि सत्यं भूत-मयं जगत् ॥ इति ॥ (ङ) ॥</strong></p>
</blockquote>
<p><strong>कान्तिमाला-</strong> ब्रह्मेति । सच्चिदानन्दं सत्यसङ्कल्पं यद्ब्रह्म तत् सत्यं, आलोचनात्मकं यत् तस्य तपःतत्सत्यं, तेन ब्रह्मणा, सनाभिकमलादुत् पादितो यः प्रजापतिस्तत् सत्यं, सत्यात् तस्माज्जातानि भूतानि, अतो भूतमयं जगत् सत्यं ॥ङ॥</p>
<p><strong>आत्मा वा इदम् इत्य् आदौ वन-लीन-विहङ्गवत् ।<br>
सत्त्वं विश्वस्य मन्तव्यम् इत्य् उक्तं वेद-वेदिभिः ॥ २ ॥<br>
इति प्रमेय-रत्नावल्यां विश्व-सत्यत्व-प्रकरणं नाम<br>
तृतीय-प्रमेयम्<br>
॥ ३ ॥</strong></p>
<p><strong>कान्तिमाला-</strong> ननु आत्मा वा इदमेक एवाग्र आसीत् इत्यादि श्रुतिषु पूर्वं परमात्मैक आसीत् नतु प्रपञ्चोऽपि । आत्मैवेदमिति सामानाधिकरण्यव्यपदेशस्तु रज्जुभुजङ्गवत् आत्मनि तस्याध्यस्तत्वा देव ततो मिथ्यैव स इति चेत् तत्राह आत्मेति । वने लीनो विहङ्गो हि यथा तत्रास्त्येव, तथा आत्मनि लीनः प्रपञ्चः सौक्ष्म्येण अस्त्येव । अन्यथा सत्कार्य्यतापत्तिः ॥२॥</p>
<p>॥ इति प्रमेयरत्नावल्यां विश्वसत्यत्व प्रकरणं व्याख्यातं ॥३॥</p>
<blockquote>
<p><strong>…<br>
(४)</strong></p>
</blockquote>
<h2 id="भद-सतयतवम">भेद-सत्यत्वम्</h2>
<p><strong>अथ विष्णुतो जीवानां भेदः ।<br>
तथा हि श्वेताश्वतराः पठन्ति (श्वे।उ। ४.६)—</strong></p>
<blockquote>
<p><strong>द्वा सुपर्णा सयुजा सखाया</strong>
<strong>समानं वृक्षं परिषष्वजाते ।</strong>
<strong>तयोर् अन्यः पिप्पलं स्वाद्व्</strong>
<strong>अत्त्य् अनश्नन्न् अन्योऽभिचाकशीति ॥ (क) ॥</strong></p>
</blockquote>
<p><strong>कान्तिमाला-</strong> ईश्वरात् जीवानां भेदं वक्तुमाह द्वेति । सुपां सुप लुगित्यादि सूत्रादौ विभक्तेरात् । द्वौ सुपणौ पक्षिणौ जीवेशलक्षणौ समानमेकं वृक्षं देहं परिषष्वजाते स्वीकृत्य तिष्ठतः । जीवो भोगाय, ईशो नियमनाय इति बोध्यं । तौ कीदृशावित्याह, सयुजौ सहयोगवन्तौ, सखायौ तत्तुल्यौ । तयोर् अन्य एको जीवः पिप्पलं कर्मफलं सुखदुःखरूपं स्वादु अत्ति । अन्य ईश स्तदनश्नन्नपि अभिचाकशीति । प्रदीप्यते ॥क॥</p>
<blockquote>
<p><strong>समाने वृक्षे पुरुषो निमग्नो</strong>
<strong>ऽनीशया शोचति मुह्यमानः ।</strong>
<strong>जुष्टं यदा पश्यत्य् अन्यम् ईशम्</strong>
<strong>अस्य महिमानम् इति वीत-शोकः ॥ (ख) ॥ (मु। उ।, ३.१.२)</strong></p>
</blockquote>
<p><strong>कान्तिमाला-</strong> समाने एकस्मिन् देहलक्षणे वृक्षे पुरुषो निमग्नो निरतः । अनीशया मायया मुह्यमानः सन् शोचति । यदा स्वस्मादन्यं भिन्नं ईशं कल्याणगुणगणेन स्वेन च जुष्टं परिषेवितं पश्यति ध्यायति तदा वीतशोकः सन् अस्य महिमानं ध्यायति ॥ख॥</p>
<p><strong>उपक्रमोपसंहाराव् अभ्यासोऽपूर्वता फलम् ।<br>
अर्थवादोपपत्तौ च लिङ्गं तात्पर्य-निर्णये ॥<br>
इति तात्पर्य-लिङ्गानि षड् यान्य् आहुर् मनीषिणः ।<br>
भेदे तानि प्रतीयन्ते तेनासौ तस्य गोचरः ॥ १ ॥</strong></p>
<p><strong>कान्तिमाला-</strong> भेदे शास्त्रतात्पर्यं दर्शयितुं आह उपक्रमेति । बृहत्संहितायां उपक्रमोपसंहारयो रैकरूप्यं इत्येकलिङ्गं । द्वा सुपर्णा इत्युपक्रमः । अन्यमीशमित्युपसंहारः । द्वेति, तयोरन्य इति, अनश्नन् इति, अविशेष पुनः पुनः श्रुतिरभ्यासः । अणुत्वबृहत्त्वादिविरुद्ध्वनित्यधर्मावच्छिन्नप्रतियोगिकतया भेदस्य शास्त्रं विना लोकाद् प्रतीतेरपूर्वता । वीतशोक इतिफलं । तस्य महिमानमेति इत्यर्थवादः । अनश्नन्निति उपपत्तिः असौ भेदः तस्य शास्त्रतात्पर्य्यस्य गोचरो विषयः ॥१॥</p>
<p><strong>…<br>
किं च मुण्डके (मु। उ।, ३.१.३)—</strong></p>
<blockquote>
<p><strong>यदा पश्यः पश्यते रुक्म-वर्णं</strong>
<strong>कर्तारम् ईशं पुरुषं ब्रह्म-योनिम् ।</strong>
<strong>तदा विद्वान् पुण्य-पापे विधूय</strong>
<strong>निरञ्जनः परमं साम्यम् उपैति ॥ (क) ॥</strong></p>
</blockquote>
<p><strong>कान्तिमाला-</strong> ननु नेतानि लिङ्गानि भेदं साधयितुमेकान्तानि, तेषामभेदसाधनेऽपि दर्शितत्वात् । ब्रह्मविद्ब्रह्मैव भवति ब्रह्मैव सन् ब्रह्माप्येति इति मोक्षदशायामभेदावधारणाद् व्यवहारिकोभेदः स्यादिति चेत् तत्राह, किञ्चेति यदेति । पश्यः ध्याता जीवः ॥क॥</p>
<p><strong>काठके च (क।उ। ४.१.१४)—</strong></p>
<blockquote>
<p><strong>यथोदकं शुद्धे शुद्धम् आसिक्तं तादृग् एव भवति ।</strong>
<strong>एवं मुनेर् विजानत आत्मा भवति गौतम ॥ (ख) ॥</strong></p>
</blockquote>
<p><strong>कान्तिमाला-</strong> यथोदकमिति । विजानतस्तदनुभविनः ॥ख॥</p>
<p><strong>श्री-गीतासु च (गीता १४.२)—</strong></p>
<blockquote>
<p><strong>इदं ज्ञानम् उपाश्रित्य मम साधर्म्यम् आगताः ।</strong>
<strong>सर्गेऽपि नोपजायन्ते प्रलये न व्यथन्ति च ॥ (ग) ॥</strong></p>
</blockquote>
<p><strong>कान्तिमाला-</strong> इदमिति । उपाश्रित्य प्राप्य ॥ग॥</p>
<p><strong>एषु मोक्षेऽपि भेदोक्तेः स्याद् भेदः पारमार्थिकः ।<br>
ब्रह्माहम् एको जीवोऽस्मि नान्ये जीवा न चेश्वरः ॥ २ ॥</strong></p>
<p><strong>कान्तिमाला-</strong> एष्विति । एषु वाक्येषु साम्यमिति, तादृगेवेति, साधर्म्यमिति, मोक्षेऽपि भेदोक्तेस्तात्त्विकोभेदः । एवञ्च ब्रह्मवेत्यत्र ब्रह्मतुल्य इत्येवार्थः ॥ एवौपम्येऽवधारणे इतिविश्वः ॥२॥</p>
<p><strong>…<br>
मद्-अविद्या-कल्पितास् ते स्युर् इतीत्थं च दूषितम् ।<br>
अन्यथा नित्य इत्य् आदि-श्रुत्य्-अर्थो नोपपद्यते ॥ ३ ॥</strong></p>
<p><strong>कान्तिमाला-</strong> स एव माया परिमोहितात्मा शरीर मास्थाय करोति सर्व इत्यादि</p>
<p>श्रुत्यर्थाभासमादाय शङ्करानुयायिनः केचित् कल्पयन्ति । ब्रह्मैवाविद्यया मोहितं, एको जीवो वास्तवः, स च अहमेव, मदन्ये जीवा मदविद्यया कल्पिताः । सर्वेश्वराख्यः पुरुषश्च चिदाभासाः सर्वे स्वाप्निका इव रथाश्वादयः । अथ ज्ञातात्मनि मयि चिन्मात्रतया अवस्थिते ते न भविष्यन्ति स्वाप्निका इव रथादयः । जागरे इत्येक एव सत्यो जीव इति तदिदं प्रत्याचष्टे ब्रह्माहमिति । इत्थं मोक्षेऽपि भेद प्रतिपादनेन । अन्यथा पारमार्थिक भेदानङ्गीकारे ॥३॥</p>
<p><strong>…<br>
तथा हि कठाः पठन्ति (क।उ। २.२.१३)—</strong></p>
<blockquote>
<p><strong>नित्यो नित्यानां चेतनश् चेतनानाम्</strong>
<strong>एको बहूनां यो विदधाति कामान् ।</strong>
<strong>तम् आत्मस्थं येऽनुपश्यन्ति धीरास्</strong>
<strong>तेषां शान्तिः शाश्वती नेतरेषाम् ॥ (क) ॥</strong></p>
</blockquote>
<p><strong>कान्तिमाला-</strong> तां श्रुतिमुदाहरति । नित्य इति । आत्मनि मनसि स्थितम् ॥क॥</p>
<p><strong>एकस्माद् ईश्वरान् नित्याच् चेतनात् तादृशा मिथः ।<br>
भिद्यन्ते बहवो जीवास् तेन भेदः सनातनः ॥ ४ ॥<br>
प्राणैकाधीन-वृत्तित्वाद् वागादेः प्राणता यथा ।<br>
तथा ब्रह्माधीन-वृत्तेर् जगतो ब्रह्मतोच्यते ॥ ५ ॥</strong></p>
<p><strong>कान्तिमाला-</strong> श्रुत्यर्थं योजयति एकस्मादिति । यः परेशो नित्यश् चेतन एकोनित्यानां चेतनानां बहूनां जीवानां कामान् वाञ्छितानि, यथा साधनं विदधाति । तं ये धीराः पश्यन्ति ध्यायन्ति, तेषां शान्तिः संसार दुःखनिवृत्तिः शाश्वतीति तदर्थः । न खलु नित्यानां चेतनानां अविद्याकल्पितत्वं प्रेक्षावता शक्यमभिधातुं, इत्येकजीववादकण्ठकुठाररूपमेतद्वाक्यं । तादृशा इति, नित्याश्चेतनाश्चेत्यर्थः । तेनेति, नित्यानां चेतनानां नित्यात् चेतनात् भेदप्रतिपादनेन इत्यर्थः ॥४॥</p>
<p>नन्वेवं सर्वं खल्विदं ब्रह्म, तत्त्वमसि, इत्यादेः कागतिर् इतिचेत् तत्राह प्राणैकेति ॥५॥</p>
<p><strong>…<br>
तथा हि छान्दोग्ये पठ्यते (छा। उ।, ५.१.१५)—</strong></p>
<blockquote>
<p>**न वै वाचो न चक्षूंषि **
<strong>न श्रोत्राणि न मनांसीत्य् आचक्षते ।</strong>
**प्राण इत्य् एवाचक्षते **
<strong>प्राणो ह्य् एवैतानि सर्वाणि भवति ॥ (क) ॥</strong></p>
</blockquote>
<p><strong>कान्तिमाला-</strong> नवै इति, वागादीनामिन्द्रियाणां वागादि शब्दैर्नाभिधानं । किन्तु प्राणायत्तवृत्तिकत्वात् प्राणशब्देनैवाभिधानं, प्राणरूपत्वञ्च यथाभवति, एवं ब्रह्मायत्तवृत्तिकत्वात् चिज्जडात्मकस्य प्रपञ्चस्य ब्रह्मशब्देनाभिधानं ब्रह्मरूपत्वञ्च इति ॥क॥</p>
<p><strong>ब्रह्म-व्याप्यत्वतः कैश्चिज् जगद् ब्रह्मेति मन्यते ॥ ६ ॥</strong></p>
<p><strong>कान्तिमाला-</strong> यद्धि यद्द्याप्यं तत् तद्रूपमिति सङ्केतान्तरेणापि तदद्द्वैतवाक्यं सङ्गमनीयमित्याह ब्रह्मेति ॥६॥</p>
<p><strong>…<br>
यद् उक्तं श्री-विष्णु-पुराणे (वि।पु। १.९.६९)—</strong></p>
<blockquote>
<p><strong>योऽयं तवागतो देव समीपं देवतागणः ।</strong>
<strong>सत्यमेव जगत्स्रष्टा यतः सर्वगतो भवान् ॥ (क) ॥</strong></p>
</blockquote>
<p><strong>कान्तिमाला-</strong> योऽयमिति श्रीविष्णुं प्रति देवानां वाक्यं । स्फुटार्थ । इत्थं च स एव मायेत्यादौ जीवस्य परमात्माभेदः तदायत्त वृत्तिकत्वादिभ्यां व्याख्यातो बोध्यः ॥क॥</p>
<p><strong>प्रतिबिम्ब-परिच्छेद-पक्षौ यौ स्वीकृतौ परैः ।<br>
विभुत्वाविषयत्वाभ्यां तौ विद्वद्भिर् निराकृतौ ॥ ७ ॥</strong></p>
<p><strong>कान्तिमाला-</strong> उपाधौ प्रतिबिम्बितं तेन परिच्छिन्नं वा ब्रह्म जीवरूपस्यात् । उपाधेर्विगमे तु ब्रह्मवैकमित्याहुः केवलाद्द्वैतिनः । तन्निराकर्तुमाह प्रतिबिम्बेति । ब्रह्मणो विभुत्वात् नैरूप्याच्च न तस्य प्रतिबिम्बं । परिच्छेदविषयत्वास्वीकाराच्च न तस्य परिच्छेदः । वास्तवे परिच्छेदे टङ्कच्छिन्नपाषाणखण्डव-द्विकारित्वाद्यापत्तिः ॥७॥</p>
<p><strong>…<br>
अद्वैतं ब्रह्मणो भिन्नम् अभिन्नं वा त्वयोच्यते ।<br>
आद्ये द्वैतापत्तेर् अन्ते सिद्ध-साधनता-श्रुतेः ॥ ८ ॥</strong></p>
<p><strong>कान्तिमाला-</strong> क्षोदाक्षमत्वादप्यद्वैतं नाभ्युपेयमित्याह अद्वैतम् इति । जीव ब्रह्मणोरद्वैतं ब्रह्मणो भिन्नं न वा, नाद्यः, द्वैतापत्तेः । नान्त्यः, प्रतिपादयन्त्या श्रुतेः सिद्धसाधनता पातात् । अद्वैतं हि ब्रह्मात्मकं अतः सिद्धं तदस्ति किं तत् प्रतिपादनेन ॥८॥</p>
<p><strong>…<br>
अलीकं निर्गुणं ब्रह्म प्रमाणाविषयत्वतः ।<br>
श्रद्धेयं विदुषां नैवेत्य् ऊचिरे तत्त्व-वादिनः ॥ ९ ॥<br>
इति प्रमेय-रत्नावल्यां भेद-सत्यत्व-प्रकरणं नाम चतुर्थ-प्रमेयम्<br>
॥ ४ ॥</strong></p>
<p><strong>कान्तिमाला-</strong> ननु साक्षी चेताः केवलो निर्गुणश्च इति श्रुतेः निर्गुणमेव । ब्रह्म वास्तवं तत्राह अलीकमिति । न तावत् निर्गुणे ब्रह्मणि प्रत्यक्षं प्रमाणं रूपाद्यभावात् । नाप्यनुमानं तद्द्व्याप्य लिङ्गाभावात् । न च शब्दः प्रवृत्तिनिमित्तानां जात्यादीनां तस्मिन्नभावात् । न च तत्र भागलक्षणया भाव्यं, सर्वशब्दावाच्ये तदसम्भवादिति पूर्वमेवोक्तं ॥९॥</p>
<p>॥ इति प्रमेयरत्नावल्यां भेदसत्यत्वप्रकरणं व्याख्यातं ॥</p>
<blockquote>
<p><strong>…<br>
(५)</strong></p>
</blockquote>
<h3 id="अथ-जवन-भगवद-दसतवम">अथ जीवानां भगवद्-दासत्वम्</h3>
<p><strong>तथा हि श्वेताश्वतराः पठन्ति (श्वे।उ। ६.७)—</strong></p>
<blockquote>
<p><strong>तम् ईश्वराणां परमं महेश्वरं</strong>
<strong>तं देवतानां परमं च दैवतम् ।</strong>
<strong>पतिं पतीनां परमं परस्ताद्</strong>
<strong>विदाम देवं भुवनेशम् ईड्यम् ॥ (क) ॥</strong></p>
</blockquote>
<p><strong>कान्तिमाला-</strong> जीवानां हरिदासत्वं प्रतिपादयितुमाह अथेति । ननु हरिदासत्वे स्वरूपसिद्धे किमर्थं उपदेशः इति चेत् तदभिव्यक्त्वर्थः स उपदेश इति गृहाण । एवमाह श्रुतिः । घतमिव पयसि गूढं भूते भूते वसति विज्ञानां । सततं मन्थायितव्यं मनसा मन्थानदण्डेन । इति ॥ तमिति ईश्वराणां चतुर्मुखादानां । देवतानां इन्द्रादीनां ॥क॥</p>
<p><strong>स्मृतिश् च—</strong></p>
<blockquote>
<p><strong>ब्रह्मा शम्भुस् तथैवार्कश् चन्द्रमाश् च शतक्रतुः ।</strong>
<strong>एवम् आद्यास् तथैवान्ये युक्ता वैष्णव-तेजसा ॥ इत्य् आद्या ॥</strong>
<strong>स-ब्रह्मकाः स-रुद्राश् च सेन्द्रा देवा महर्षिभिः ।</strong>
<strong>अर्चयन्ति सुर-श्रेष्ठं देवं नारायणं हरिम् ॥ इति च (ख) ॥</strong></p>
</blockquote>
<p><strong>कान्तिमाला-</strong> ब्रह्मादीनामैश्वर्यं परमात्मदत्तमित्याह ब्रह्मेति ॥ख॥</p>
<p><strong>पाद्मे च जीव-लक्षणे—</strong></p>
<blockquote>
<p><strong>दास-भूतो हरेर् एव नान्यस्यैव कदाचन ॥ (ग) ॥<br>
इति प्रमेय-रत्नावल्यां जीवानां भगवद्-दासत्व-प्रकरणं नाम पञ्चम-प्रमेयम्<br>
॥ ५ ॥</strong></p>
</blockquote>
<p><strong>कान्तिमाला-</strong> दासभूत इति नान्यस्य ब्रह्मरुद्रादेः ॥२॥</p>
<p>॥ इति प्रमेयरत्नावल्यां जीवानां हरिदासत्वप्रकरणं व्याख्यातं ॥ …(६)</p>
<h3 id="अथ-जवन-तरतमयम">अथ जीवानां तारतम्यम्</h3>
<p><strong>अणु-चैतन्य-रूपत्व-ज्ञानित्वाद्य्-अविशेषतः ।<br>
साम्ये सत्य् अपि जीवानां तारतम्यं च साधनात् ॥ १ ॥</strong></p>
<p><strong>कान्तिमाला-</strong> जीवानां तारतम्यं वक्तुमाह अथेति । अणु इति । आदिशब्दात् कर्तृत्व भोक्तृत्वापहतपाप्मत्वादीनि ग्राह्याणि । साधनादिति; कर्मरूपात् भक्तिरूपाच्च इत्यर्थः । कर्मतारतम्यादैहिकं, भक्तितारतम्यात्तु पारत्रिकं फलतारतम्यं बोध्यं ॥१॥</p>
<p><strong>…<br>
तत्राणुत्वम् उक्तं श्वेताश्वतरैः (श्वे।उ। ५.९)—</strong></p>
<blockquote>
<p><strong>बालाग्र-शत-भागस्य शतधा कल्पितस्य च ।</strong>
<strong>भागो जीवः स विज्ञेयः स चानन्त्याय कल्पते ॥ (क) ॥</strong></p>
</blockquote>
<p><strong>कान्तिमाला-</strong> बालाग्रेति । सच जीवो भगवत्प्रपन्नः आनन्त्याय कल्पते, अन्तो मरणं, तद्राहित्याय इत्यर्थः ॥क॥</p>
<p><strong>चैतन्य-रूपत्वं ज्ञानित्वादिकं च षट्-प्रश्न्यां (प्र। उ। ४.९)—</strong></p>
<blockquote>
<p>**एष हि द्रष्टा स्प्रष्टा श्रोता घ्राता रसयिता मन्ता **
<strong>बोद्धा कर्ता विज्ञानात्मा पुरुषः ॥ (ख) ॥</strong></p>
</blockquote>
<p><strong>कान्तिमाला-</strong> ज्ञानित्वादिकञ्च इत्यत्रादिपदात् कर्तृत्वभोक्तृत्वे । एष हीति एष विज्ञानात्मा पुरुषोजीव स्तस्य द्रष्टेत्यादिना रूपादिभोगः प्रस्फुटः । प्रकृतेः कर्तृत्वे, यजेत् ध्यायेत् इत्यादि श्रुति वैयर्थ्य । समाध्यभावश्च । प्रकृतेरन्योऽहमस्मीति समाधिः । नचैष जडायास्तस्याः सम्भवेत्, नच स्वस्य स्वान्यत्वं सम्भवति ॥ख॥</p>
<p><strong>आदिना गुणेन देह-व्यापित्वं च, श्री-गीतासु (गीता १३.३३)—</strong></p>
<blockquote>
<p><strong>यथा प्रकाशयत्य् एकः कृत्स्नं लोकम् इमं रविः ।</strong>
<strong>क्षेत्रं क्षेत्री तथा कृत्स्नं प्रकाशयति भारत ॥ (ग) ॥</strong></p>
</blockquote>
<p><strong>कान्तिमाला-</strong> यथेति विशदार्थं ॥ग॥</p>
<p><strong>आह चैव सूत्रकारः (ब्र। सू।, २.३.२४)—गुणाद् वालोकवत् ॥ (घ) ॥</strong></p>
<p><strong>कान्तिमाला-</strong> गुणाद्वेति आलोको दीपादिर् यथा प्रभाख्यगुणात् कृत्स्नं गेहंव्याप्नोति, एवं चेतनाख्यगुणात् कृस्नं देहं जीव इत्यर्थः ॥घ॥</p>
<p><strong>गुण-नित्यत्वम् उक्तम् वाजसनेयिभिः (बृ।आ।उ। ४.५.१४)—अविनाशी वा अरे अयमात्मानुच्छित्तिधर्मा ॥ (ङ) ॥</strong></p>
<p><strong>कान्तिमाला-</strong> अविनाशीति । अरे मैत्रेयि अयमात्मा जीवः स्वरूपतोऽविनाशी । अनुच्छित्ति उच्छेदरहिता धर्मा ज्ञानादयो यस्य स अनुच्छित्तिधर्मा, गुणतोऽप्यविनाशीत्यर्थः । नचानुच्छित्तिरेव धर्मोयस्य इति व्याख्यातव्यं । अस्यार्थस्य अविनाशीत्यनेनैवावगतत्वात् ॥ङ॥</p>
<p><strong>एवं साम्येऽपि वैषम्यम् ऐहिकं कर्मभिः स्फुटम् ।<br>
प्राहुः पारत्रिकं तत् तु भक्ति-भेदैः सुकोविदः ॥ २ ॥</strong></p>
<p><strong>कान्तिमाला-</strong> एवं अणुत्वादिभिर्जीवानां साम्यमुक्त्वा, अर्थसाधनहेतुकं वैषम्यमाह एवमिति । ऐहिकं प्रपञ्चगतं, पारत्रिकं भगवल्लोकगतम् ॥२॥</p>
<p><strong>…<br>
तथा हि कौथुमाः पठन्ति—</strong></p>
<blockquote>
<p><strong>यथाक्रतुर् अस्मिन् लोके पुरुषो भवति ।</strong>
<strong>तथेतः प्रेत्य भवति ॥ इति ॥ (क) ॥</strong></p>
</blockquote>
<p><strong>कान्तिमाला-</strong> यथेति। अस्मिन् लोके पुरुषो यथाक्रतुः यादृशं साधनं करोति तथा इतः प्रेत्य अस्मात् लोकात् परलोकं गत्वा भवति । साधनानुरूपं फलं भवति इत्यर्थः ॥क॥</p>
<p><strong>स्मृतिश् च—</strong></p>
<blockquote>
<p><strong>यादृशी भावना यस्य सिद्धिर् भवति तादृशी ॥ इति ॥ (ख) ॥</strong></p>
</blockquote>
<p><strong>कान्तिमाला-</strong> यादृशीति गदितार्थं ॥ख॥</p>
<p><strong>शान्त्याद्या रति-पर्यन्ता ये भावाः पञ्च कीर्तिताः ।<br>
तैर् देवं स्मरतां पुंसां तारतम्यं मिथो मतम् ॥ ३ ॥<br>
इति प्रमेय-रत्नावल्यां जीव-तारतम्य-प्रकरणं नाम षष्ठ-प्रमेयम्<br>
॥६॥</strong></p>
<p><strong>कान्तिमाला-</strong> उपसंहरति शान्ताद्या इति । शान्तदास्यसख्यवात्सल्यरतयः । पञ्चभावाः । तैर्देवम्भजतां वैषम्यं प्रस्फुटं ॥ ये खलु विष्वक्सेनानुयायिनः निरञ्जनः परमंसाम्यमुपैति इति श्रुतेः, मोक्षे जीवानां परमं साम्यं स्वीचक्रुः तेषामपि वैषम्यं दुष्परिहरं जीवान् प्रति श्रीदेव्याः शेषित्वाङ्गीकारात् विष्वक्सेनस्य नियामकत्वस्वीकाराच्च ॥६॥</p>
<p>॥ इति प्रमेयरत्नावल्यां जीवतारतम्यप्रकरणं व्याख्यातं ॥  …**(७)</p>
<h3 id="कषण-परपत-रप-मकषम">कृष्ण-प्राप्ति-रूप-मोक्षम्</h3>
<p><strong>अथ श्री-कृष्ण-प्राप्तेर् मोक्षत्वम् ।<br>
यथा—</strong></p>
<blockquote>
<p><strong>ज्ञात्वा देवं सर्व-पाशापहानिः ॥ इत्य् आदि (क) ॥ (श्वे।उ। १.१०)</strong>
<strong>एको वशी सर्वगः कृष्ण ईड्यम् ॥ इत्य् आदि च (ख) ॥ (गो।ता।उ।, पूर्व, २०)</strong></p>
</blockquote>
<p><strong>कान्तिमाला-</strong> कृष्णप्राप्तेर् मुक्तित्वं वक्तुमाह ज्ञात्वेत्यादिगदित्यार्थम् ॥क-ख॥</p>
<p><strong>बहुधा बहुभिर् वेशैर् भाति कृष्णः स्वयं प्रभुः ।<br>
तम् इष्ट्वा तत्-पदे नित्ये सुखं तिष्ठन्ति मोक्षिनः ॥ १ ॥<br>
इति प्रमेय-रत्नावल्यां कृष्ण-प्राप्ति-रूप-मोक्ष-प्रकरणं नाम<br>
सप्तम-प्रमेयम्<br>
॥ ७ ॥</strong></p>
<p><strong>कान्तिमाला-</strong> बहुधेति श्रीकृष्णोपासकानामिव श्रीरामाद्युपासकानाञ्च मोक्षः । सुखतारतम्यं तु अवर्जनीयम् ॥१॥</p>
<p>॥ इति प्रमेयरत्नावल्यां भक्तेर् मोचकत्वप्रकरणं व्याख्यातं ॥  … (८)</p>
<h3 id="वशदध-भकतर-मकत-परदतवम">विशुद्ध-भक्तेर् मुक्ति-प्रदत्वम्</h3>
<p><strong>अथैकान्त-भक्तेर् मोक्ष-हेतुत्वम् ।<br>
यथा श्री-गोपाल-तापन्याम्—</strong></p>
<blockquote>
<p><strong>भत्किर् अस्य भजनं तद् इहामुत्रोपाधि-नैरास्येनामुष्मिन् मनः-कल्पनम् एतद् एव नैष्कर्म्यम् ॥ (क) ॥ (गो। ता। उ।, पूर्व १४)</strong></p>
</blockquote>
<p><strong>कान्तिमाला-</strong> निष्काम भक्तेर्मुक्तिकरत्वं वक्तुमाह अथेति । भक्तिरस्येति । अस्य श्रीकृष्णस्य आनुकूल्येन श्रवणादिका भक्तिर् भजनं । तथा अमुष्मिन् कृष्णे मनःकल्पनं चित्तानुरञ्जनञ्च । मनः कल्प्यते अनुरञ्जते अर्प्यतेऽनेन इति निरुक्तेः । तादृश श्रवणादिहेतुको भावस्तदित्यर्थः । उत्तमात्वसिद्धये तदिहेति । इहलोके परलोके चोपाधि नैरास्येन कृष्णान्यफलाभिलाष राहित्येन तन्मात्रस्पृहया जायमानम् इत्यर्थः । एतदेव नैष्कर्म्यं आनुसङ्गेन मोक्षकरमित्यर्थः ॥क॥</p>
<p><strong>नारद-पञ्चरात्रे च—</strong></p>
<blockquote>
<p><strong>सर्वोपाधि-विनिर्मुक्तं तत्परत्वेन निर्मलम् ।</strong>
<strong>हृषीकेण हृषीकेश-सेवनं भक्तिर् उच्यते ॥ (ख) ॥</strong></p>
</blockquote>
<p><strong>कान्तिमाला-</strong> सर्वोपाधीति । सर्वे रुपाधिभिः कृष्णान्याभिलाषैर् विनिर्मुक्तं, निर्मलं कर्माद्यनाविलं तत्परत्वेनानुकूल्येन विशिष्टं । हृषीकेण श्रोतादिना हृषीकेशस्य सेवनं कायिकं वाचिकं मानसिकं च परिशीलनं भक्तिरित्यर्थः । अत्र उत्तमात्वं स्फुटम् ॥ख॥</p>
<p><strong>नवधा चैषा भवति । यद् उक्तं श्री-भागवते (भा।पु। ७.५.२३-२४)—</strong></p>
<blockquote>
<p><strong>श्रवनं कीर्तनं विष्णोः स्मरणं पाद-सेवनम् ।</strong>
<strong>अर्चनं वन्दनं दास्यं सख्यम् आत्म-निवेदनम् ॥</strong>
<strong>इति पुंसार्पिता विष्णौ भक्तिश् चेन् नव-लक्षणा ।</strong>
<strong>क्रियते भगवत्य् अद्धा तन् मन्येऽधीतम् उत्तमम् ॥ (ग) ॥</strong></p>
</blockquote>
<p><strong>कान्तिमाला-</strong> तद्भेदानाह श्रवणमिति । एषा नवलक्षणा भक्तिर् अर्पितैव पुसां क्रियते नतु कृत्वा अर्पिता । तत्रापि अद्धा साक्षादेव नतु फलान्तरेच्छाव्यवधानेन क्रियते चेदुत्तममधीतमुत्तमाभक्तिर् इत्यहं मन्ये ॥ग॥</p>
<p><strong>सत्-सेवा गुरु-सेवा च देव-भावेन चेद् भवेत् ।<br>
तदैषा भगवद्-भक्तिर् लभ्यते नान्यथा क्वचित् ॥ १ ॥</strong></p>
<p><strong>कान्तिमाला-</strong> भक्तिलाभस्य हेतुमाह सत् सेवेति ॥१॥</p>
<p><strong>…<br>
देव-भावेन सत्-सेवा यथा तैत्तिरीयके (तै।उ। १.११.२)—अतिथि-देवो भव ॥ (क) ॥</strong></p>
<p><strong>कान्तिमाला-</strong> देवभावेनेति । अतिथिरनिकेतनो हरिभक्तो देवो हरिवत् पूज्यो यस्य स त्वमीदृशो भव इति शिक्षा ॥क॥</p>
<p><strong>तया तद्-भक्तिर्, यथा श्री-भागवते (भा।पु। ७.५.३२)—</strong></p>
<blockquote>
<p><strong>नैषां मतिस् तावद् उरुक्रमाङ्घ्रिं</strong>
<strong>स्पृषत्य् अनर्थापगमो यद्-अर्थः ।</strong>
<strong>महीयसां पाद-रजोऽभिषेकं</strong>
<strong>निष्किञ्चनानां न वृणीत यावत् ॥ (ख) ॥</strong></p>
</blockquote>
<p><strong>कान्तिमाला-</strong> नैषामिति प्रह्लाद वाक्यं एषां बहिर्दृष्टीनां मतिस्तावदुरुक्रमाङ्घ्रिं न स्पृशति । यस्य मति कृतस्य तदङ्घ्रिस्पर्शस्य अर्थः । फलं अनर्थापगमः संसृतिविनाशो भवति । तावत् कियदित्यत्राह महीयसामिति । निष्किञ्चनानां कृष्णैकधनानां महीयसां साधूनां अङ्घ्रिरजोऽभिषेकं यावन्न वृणीत परिनिष्टया यावत् तन्नसेवेत इत्यर्थः ॥ख॥</p>
<p><strong>देव-भावेन गुरु-सेवा यथा तैत्तिरीयके (तै।उ। १.११.२)—आचार्य-देवो भव ॥ (ग) ॥</strong></p>
<p><strong>कान्तिमाला-</strong> आचार्यो मन्त्रोपदेष्टा सदेवो हरिवत् पूज्यो यस्य स त्वमीदृशो भव इति शिक्षा ॥ग॥</p>
<p><strong>श्वेताश्वतरोपनिषदि च (श्वे।उ। ६.२२)—</strong></p>
<blockquote>
<p><strong>यस्य देवे परा भक्तिर् यथा देवे तथा गुरौ ।</strong>
<strong>तस्यैते कथिता ह्य् अर्थाः प्रकाशन्ते महात्मनः ॥ (घ) ॥
कान्तिमाला-</strong> यस्येति । यस्य जिज्ञासोर् यथा देवे परमात्मनि तथा गुरौः पराभक्तिः स्यात् तस्यैते अस्यामुपनिषदि कथिता अर्थाः प्रकाशन्ते स्फुरन्ति नत्वेतद्विपरीतस्य इत्यर्थः ॥घ॥</p>
</blockquote>
<p><strong>तया तद्-भक्तिर्, यथा श्री-भागवते (भा।पु। ११.३.२१-२२)—</strong></p>
<blockquote>
<p><strong>तस्माद् गुरुं प्रपद्येत जिज्ञासुः श्रेय उत्तमम् ।</strong>
<strong>शाब्दे परे च निष्णातं ब्रह्मण्य् उपशमाश्रयम् ॥</strong>
<strong>तत्र भागवतान् धर्मान् शिक्षेद् गुर्व्-आत्म-दैवतः ।</strong>
<strong>अमायया।अनुवृत्त्या यैस् तुष्येद् आत्मात्मदो हरिः ॥ (ङ) ॥</strong></p>
</blockquote>
<p><strong>कान्तिमाला-</strong> तस्मादिति । उत्तमं श्रेयो जिज्ञासुर् जनो गुरुं प्रपद्येत ॥ कीदृशं, शाब्दे ब्रह्मणि वेदे, परे ब्रह्मणि श्रीकृष्णे च निष्णातम् । तत्र गुरोरन्तिके स्थितोऽमायया निष्कपटया अनुवृत्त्या सेवया भागवतान् धर्मान् शिक्षेत् । स्फुटार्थमन्यत् ॥ङ॥</p>
<p><strong>अवाप्त-पञ्च-संस्कारो लब्ध-द्विविध-भक्तिकः ।<br>
साक्षात्-कृत्य हरिं तस्य धाम्नि नित्यं प्रमोदते ॥ २ ॥</strong></p>
<p><strong>कान्तिमाला-</strong> अन्यान् शक्तिभेदान् प्रपञ्चयितुमाह अवाप्तेति । लब्धा विधिरुचिपूर्वतया द्विविधा भक्तिर्येन सः । नन्वेकस्य भक्तिद्वयलाभो विरुद्ध इतिचेत् सत्यं यस्य यादृशदेशिकसङ्ग स्तस्य तादृश भक्तिलाभः । इति न विरोधः ॥२॥</p>
<p><strong>…<br>
तत्र पञ्च संस्कारा यथा स्मृतौ—</strong></p>
<blockquote>
<p><strong>तापः पुण्ड्रं तथा नाम मन्त्रो यागश् च पञ्चमः ।</strong>
<strong>अमी हि पञ्च संस्काराः परमैकान्ति-हेतवः ॥ (क) ॥</strong></p>
</blockquote>
<p><strong>कान्तिमाला-</strong> ताप इति पाद्मोत्तरखण्डे । अमी तापादयः संस्काराः पञ्च ॥क॥</p>
<p><strong>तापोऽत्र तप्त-चक्रादि-मुद्राधारणम् उच्यते ।<br>
तेनैव हरिनामादि-मुद्रा चाप्य् उपलक्ष्यते ॥ २ ॥</strong></p>
<p><strong>कान्तिमाला-</strong> तापादीन् व्याचष्टे । तेनैवेति । तप्त चक्रादिधारणेनैव इत्यर्थः ॥ तप्तचक्रादिधृतिं कलिमलिन मनसां दुष्करां मन्वानः पतितानुदिदधीर्षुर् भगवान् श्रीकृष्णचैतन्यश् चन्दनादिना श्रीभगवन्नाममुद्राधृतिं प्राचापि स्वीकृतामुपादिक्षत् ॥ साच पञ्चसंस्कारवाक्ये तप्त चक्रादिधारणेनोपलक्षितां इति भावः ॥२॥</p>
<p><strong>…<br>
सा यथा स्मृतौ—</strong></p>
<blockquote>
<p><strong>हरिनामाक्षरैर् गात्रम् अङ्कयेच् चन्दनादिना ।</strong>
<strong>स लोक-पावनो भूत्वा तस्य लोकम् अवाप्नुयात् ॥ (क) ॥<br>
पुण्ड्रं स्याद् ऊर्ध्व-पुण्ड्रं तच् छास्त्रे बहुविधं स्मृतम् ।<br>
हरि-मन्दिर-तत्-पादाकृत्याद्य्-अतिशुभावहम् ॥<br>
नामात्र गदितं सद्भिर् हरि-भृत्यत्व-बोधकम् ।<br>
मन्त्रोऽष्टादश-वर्णादिः स्वेष्टदेव-वपुर् मतः ॥<br>
शालग्रामादि-पूजा तु याग-शब्देन कथ्यते ।<br>
प्रमाणान्येषु दृश्यानि पुराणादिषु साधुभिः ॥ ३ ॥</strong></p>
</blockquote>
<p><strong>कान्तिमाला-</strong> पुण्ड्रमिति हरिमन्दिरादितिलकं । तिलकं तमाल पत्रं चित्रक मुक्तं विशेषकं पुण्ड्रं इति हलायुधः । स्फुटार्थमन्यत् ॥३॥</p>
<p><strong>…<br>
नवधा भक्तिर् विधि-रुचि-पूर्वा द्वेधा भवेद् यया कृष्णः ।<br>
भूत्वा स्वयं प्रसन्नो ददाति तत्-तद्-ईप्सितं धाम ॥ ४ ॥</strong></p>
<p><strong>कान्तिमाला-</strong> पूर्वत्र उद्दिष्टं भक्ति द्वैविध्यं स्फुटयति नवधेति । विधिपूर्वा वैधी, रुचिपूर्वा तु रागानुगा, इति हरिभक्तिरसामृतेऽस्य विस्तरः । स्फुटार्थमन्यत् ॥४॥</p>
<p><strong>…<br>
विधिनाभ्यर्च्यते देवश् चतुर्-बाह्वादि-रूप-धृक् ।<br>
रुच्यात्मकेन तेनासौ नृलिङ्गः परिपूज्यते ॥ ५ ॥</strong></p>
<p><strong>कान्तिमाला-</strong> भक्ति भेदस्य भजनीय भेदमाह विधिनेति । चतुरिति, परमव्योमाधिपतिर्वासुदेवः । चतुर्बाहुर् अनिरुद्धश्च श्वेतद्वीपपतिः । आदिना अष्टभुजो दशभुजश्चेति । चतुर्भुजः श्यामलाङ्गः श्रीभूलीलाभिरन्वितः विमलैर् भुषणैर् नित्यैर्भूषितो नित्य विग्रहैः ॥ पञ्चायुधैः सेव्यमानः शङ्खचक्रधरो हरिः ॥ इति ॥ पीनायताष्टभुजमण्डलमध्यलक्ष्म्या स्पर्द्धच्छ्रिया परिवृतो वनमालयाद्य ॥ इति ॥ दशबाहुर्महातेजा देवतारिनिसूदनः । श्रीवत्साङ्को हृषीकेशः सर्वदैवतपूजितः ॥ इति च स्मृतेः ॥ नृलिङ्गो यशोदा स्तनन्धयश्च ॥ इति वेदान्त स्यमन्तके अन्य विस्तारः ॥५॥</p>
<p><strong>…<br>
तुलस्यश्वत्थधात्र्यादिपूजनं धामनिष्ठता ।<br>
अरुणोदयविद्धस्तु सन्त्याज्यो हरिवासरः ।<br>
जन्माष्टम्यादिकं सूर्योदयविद्धं परित्यजेत् ॥ ६ ॥</strong></p>
<p><strong>कान्तिमाला-</strong> तुलस्यश्वत्थेति । धामनिष्ठता निष्ठया श्रीमथुरादि धाम निवासः । सामर्थ्य सत्येतच्छरीरेण, तदभावे भावनया, इति बोध्यं ॥ अरुणोदयेत्यादि, हरिभक्तिविलासे अस्य विस्तारः ॥६॥</p>
<p><strong>…<br>
लोकसङ्ग्रहमन्विच्छन्नित्यनैमित्तिकं बुधः ।<br>
प्रतिष्ठितश्चरेत् कर्म भक्तिप्राधान्यमत्यजन् ॥ ७ ॥</strong></p>
<p><strong>कान्तिमाला-</strong> आश्रमस्थः प्रतिष्ठितो लब्धा महदासनश्चेत् तानि लोक सङ्ग्रहाय । कुर्यात् गौणकाले, भक्तिं तु तात्पर्येण अनुतिष्ठेत् । इति सुसूक्ष्मे भाष्ये, श्रीगीताभूषणे, च विस्तृतं । भक्ति सन्दर्भेऽपि एवमेव विस्तृतं द्रष्टव्यं ॥७॥</p>
<p><strong>…<br>
दश नामापराधांस्तु यत्नतः परिवर्जयेत् ॥ ८ ॥</strong></p>
<p><strong>कान्तिमाला-</strong> यानादिकृतहरिमन्दिरगमनादयः सेवापराधा वाराहादौ कथिताः । ते तु सन्तत सेवया मार्जनीयाः स्युर् इति ते वर्जनीया एव । ये च नामापराधा दश, पाद्मे दर्शिताः । तेषां तु सन्ततनामावृत्त्या विमार्जनं स्यात् तादृशानामावृत्तेश्च दुःशक्यत्वात् ते दश यत्नात् परिवर्जनीयाः इत्याह दश इति । (९) ते च, सतां निन्दा । (२) श्रीविष्णोः सकाशात् शिवनामादेः स्वातन्त्र्यमननं । (३) गुर्वज्ञा । (४) श्रुति तदनुयायिशास्त्रनिन्दा । (५) हरिनाम महिम्नि अर्थवादमात्रमेतदिति मननं । (६) तत्र प्रकारान्तरेणार्थ कल्पनं । (७) नामबलेन पापे प्रवृत्तिः । (८) अन्य शुभक्रियाभिर्नाम्नां साम्यमननं । (९) अश्रद्दधाने विमुखे च नामोपदेशः । (१०) श्रुतेऽपि नाम्नां माहात्म्ये तत्राप्रीतिः ॥ इति ते चैते सनत्कुमारेण नारदं प्रति उपदिष्टा बोध्याः ॥८॥</p>
<p><strong>…<br>
कृष्णावाप्तिफला भक्तिरेकान्तात्राभिधीयते ।<br>
ज्ञानवैराग्यपूर्वा सा फलं सद्यः प्रकाशयेत् ॥ ९ ॥<br>
इति प्रमेय-रत्नावल्यां विशुद्ध-भक्तेर् मुक्ति-प्रदत्व-प्रकरणं नाम अष्टम-प्रमेयम्<br>
॥८॥</strong></p>
<p><strong>कान्तिमाला-</strong> उपसंहरति कृष्णेति एकान्तेति । तदन्य फलतायां तु अनेकान्तता इत्यर्थः । सा चेत् ज्ञानादि पूर्वा स्यात्, तदा कृष्णावाप्ति लक्षणं फलं सद्यस्त्वरया प्रकाशयेत्, अन्यथा तु विलम्बेन । तच्छ्रद्दधाना मुनयो ज्ञानवैराग्य युक्तया । पश्यन्त्यात्मनि चात्मानं भक्त्या श्रुतगृहीतया इत्यादि, स्मृतेः ॥ ज्ञानं शास्त्रीयं ॥९॥</p>
<p>॥ इति विशुद्धभक्तेर् मुक्तिप्रदत्वप्रकरणंव्याख्यातं ॥</p>
<blockquote>
<p><strong>…<br>
(९)</strong></p>
</blockquote>
<h3 id="परमण-तरतवम">प्रमाण-त्रित्वम्</h3>
<p><strong>अथ प्रत्यक्षानुमान-शब्दानाम् एव प्रमाणत्वम् ।<br>
यथा श्री-भागवते (भा।पु। ११.१९.१७)—</strong></p>
<blockquote>
<p><strong>श्रुतिः प्रत्यक्षम् ऐतिह्यम् अनुमानं चतुष्टयम् ॥ (क) ॥</strong></p>
</blockquote>
<p><strong>कान्तिमाला-</strong> त्रीण्येव प्रमाणानि इति वक्तुमाह अथ प्रत्यक्षेति । प्रमाणानां त्रित्वमत्र प्रमेयम् । एवकारादेतदन्येषामुपमादीनामेषु त्रिष्वन्तर्भावान्नाधिक्यमिति वेदान्तस्यमन्तके प्रमाणनिरूपणे द्रष्टव्यम् । श्रुतेः प्राधान्यमभिप्रेत्य पूर्वं तामाह श्रुतिरिति ॥क॥</p>
<p><strong>प्रत्यक्षेऽन्तर् भवेद् यस्माद् ऐतिह्यं तेन देशिकः ।<br>
प्रमाणं त्रिविधं प्राख्यत् तत्र मुख्या श्रुतिर् भवेत् ॥ १ ॥</strong></p>
<p><strong>कान्तिमाला-</strong> नन्वैतिह्यमधिकं पठितं, त्रयं प्रमाणं कथमितिचेत् तत्राह प्रत्यक्षेऽन्तरिति । अनिर्दिष्टवक्तृकतागतपारम्पर्यप्रसिद्धमैतिह्यम् । यथा इहवटे यक्षो निवसति इति तच्चादिमेन पुंसा दृष्टत्वात् प्रत्यक्षान्तर्गतमिति त्रयमेव प्रमाणं । देशिको</p>
<p>मध्वमुनिः ॥ मनुश्चैव माह । प्रत्यक्षं चानुमानं च शास्त्रं च विविधागमं । त्रयं सुविदितं कार्यं धर्मशुद्धिमभीप्सता ॥ तत्र त्रिषु प्रमाणेषु मध्ये श्रुति स्त्वपौरुषेयवाक्यसंहतिर् मुख्या भवेत्, परमार्थप्रमापकत्वात् ॥१॥</p>
<p><strong>…<br>
प्रत्यक्षम् अनुमानं च यत् साचिव्येन शुद्धिमत् ।<br>
माया-मुण्डावलोकादौ प्रत्यक्षं व्यभिचारि यत् ॥ २ ॥<br>
अनुमा चातिधूमेऽद्रौ वृष्टि-निर्वापिताग्निके ।<br>
अतः प्रमाणं तत् तच् च स्वतन्त्रं नैव सम्मतम् ॥ ३ ॥</strong></p>
<p><strong>कान्तिमाला-</strong> मुख्यत्वं दर्शयितुमाह प्रत्यक्षमिति । यत् साचिव्येन यस्य साहाय्येन शुद्धिमत् प्रमाजनकम् । यथा, दृष्टचरमायामुण्डस्य पुंसः भ्रान्त्या सत्येऽप्यविश्वस्ते तदेवेदमित्याकाश वाण्या प्रत्यक्षं परिशुद्धं यथा च भोः शीतार्ताः पथिका माऽस्मिन् वहिम्म सम्भावयत, दृष्टं मया वृष्ट्याऽत्राऽधुना न निर्वाणः । किन्तु अस्मिन् धूमोद्गारिणि शैले सोऽस्ति । इत्यनुमानं च परिशुद्धं ॥ स्वतन्त्रे तु ते सव्यभिचारे भवत इत्याह मायेति । यथा मायावी किञ्चनमुण्डं मायया दर्शयित्वा आह चैत्रस्य मुण्डमिदमिति । नच तत्तस्य । इति प्रत्यक्षस्य व्यभिचारः । वृष्ट्या तत्क्षणनिर्वापितवह्नौ चिरमधिकोदित्वर धूमे शैले, वह्निमान् धूमवत्वात् । इत्यनुमानस्य व्यभिचारः । नेत्र ज्वालाकरत्वादिधूम लक्षणं चात्रास्त्येव । अत इति स्फुटार्थम् ॥२-३॥</p>
<p><strong>…<br>
अनुकूलो मतस्तर्कः शुष्कस्तु परिवर्जितः ॥ ४ ॥</strong></p>
<p><strong>कान्तिमाला-</strong> तर्ह्यनुमानं परित्याज्यमितिचेत् तत्राह अनुकूल इति । श्रुत्यर्थ पोषकोऽनूकूलः । तद्विरोधी तु प्रतिकूल इत्यर्थः । तर्कस्य व्याप्तिग्रहे शङ्कानिवर्तकत्वेनानुमानाङ्गकत्वात् तदस्वीकारेण तदङ्गिनोऽनुमानस्याप्यस्वीकारो बोध्यः ॥४॥</p>
<p><strong>…<br>
तथा हि वाजसनेयिनः (बृ।आ।उ। २.४.५)—</strong></p>
<blockquote>
<p><strong>आत्मा वा अरे द्रष्टव्यः श्रोतव्यो मन्तव्यो निदिध्यासितव्यः ॥ (क) ॥</strong></p>
</blockquote>
<p><strong>कान्तिमाला-</strong> अनुकूल तर्काङ्गीकारे श्रुतिमाह आत्मनि । अरे मैत्रेयि! आत्मा हरिर्द्रष्टव्यः साक्षात् कर्तव्यः । तत्र साधनमाह श्रोतव्यः वैदिकगुरुमुखात् श्रोत्रेण ग्राह्यः । मन्तव्यः वेदानुयायिना तर्केन निश्चेतव्यः । निदिध्यासितव्यो ध्यातव्यः । अत्र ध्यानमेव विधेयमप्राप्तत्वात् स्वाध्यायविधिप्राप्तत्वात् श्रवणस्य तत् प्रतिष्ठार्थत्वान्मननस्य चानुवाद एव ॥क॥</p>
<p><strong>काठकाः (क।उ। २.९)—</strong></p>
<blockquote>
<p><strong>नैषा तर्केण मतिर् आपनेया प्रोक्तान्येन सुज्ञानाय प्रेष्ठ ॥ (ख) ॥</strong></p>
</blockquote>
<p><strong>कान्तिमाला-</strong> प्रतिकूलतर्कत्यागे श्रुतिमाह नैषेति । हे प्रेष्ठ! हे नचिकेत! एषा ब्रह्मज्ञानार्हा मति स्त्वया शुष्केण तर्केण नापनेया न भ्रंशनीया । तर्हि ज्ञानं कथं भवेत् तत्रात्र प्रोक्तेति । अन्येन वैदिके गुरुणा प्रोक्ता उपदिष्टा सती सा सुज्ञानाय प्रमायै भाविनी इत्यर्थः ॥ख॥</p>
<p><strong>स्मृतिश् च—</strong></p>
<blockquote>
<p><strong>पूर्वापराविरोधेन कोऽत्रार्थोऽभिमतो भवेत् ।</strong>
<strong>इत्य् आद्यम् ऊहनं तर्कः शुष्क-तर्कं तु वर्जयेत् ॥ (ग) ॥</strong></p>
</blockquote>
<p><strong>कान्तिमाला-</strong> उक्तां व्यवस्थां प्रमाणयन्ति पूर्वापरेति ॥ग॥</p>
<p><strong>नावेदविदुषां यस्माद् ब्रह्मधीरुपजायते ।<br>
यच्चौपनिषदं ब्रह्म तस्मान् मुख्या श्रुतिर्मता ॥ ५ ॥</strong></p>
<p><strong>कान्तिमाला-</strong> अन्वयव्यतिरेकाभ्यां च श्रुतेः प्राधान्यं दर्शयन् उपसंहरति नावेदेति । अवेदविदुषां वेदज्ञानरहितानां तार्किकादीनां यस्मात् ब्रह्मधीर् न जायते । इति व्यतिरेकः । यच्चौपनिषदं ब्रह्म इत्यन्वयश्च ॥५॥</p>
<p><strong>…<br>
तथा हि श्रुतिः (बृ।आ।उ। ३.९.२६)</strong></p>
<blockquote>
<p><strong>नावेदविन् मनुते तं बृहन्तम् ॥ इति ॥</strong>
<strong>औपनिषदं पुरुषं पृच्छामि ॥ (क) ॥<br>
इति प्रमेय-रत्नावल्यां प्रमाण-त्रित्व-प्रकरणं नाम नवम-प्रमेयम्<br>
॥ ९ ॥</strong></p>
</blockquote>
<p><strong>कान्तिमाला-</strong> नावेदेत्याद्युक्तार्थम् ॥क॥</p>
<p>॥ इति प्रमेयरत्नावल्या प्रमाणत्रित्वप्रकरणं व्याख्यातम्॥</p>
<blockquote>
<p><strong>…<br>
एवम् उक्तं प्राचा—</strong>
<strong>श्री-मध्व-मते हरिः परतमः सत्यं जगत् तत्त्वतो</strong>
<strong>भेदो जीव-गणा हरेर् अनुचरा नीचोच्च-भावं गताः ।</strong>
<strong>मुक्तिर् नैज-सुखानुभूतिर् अमला भक्तिश् च तत्-साधनम्</strong>
<strong>अक्षादि-त्रितयं प्रमाणम् अखिलाम्नायैक-वेद्यो हरिः ॥ १ ॥</strong></p>
</blockquote>
<p><strong>कान्तिमाला-</strong> यानि अस्मत् पूर्वाचार्येण प्रमेयान्युपात्तानि तान्येवात्र मयापीत्याह एवमुक्तं प्राचेति, श्रीमदिति । अनुचराः दासाः नित्याश्च । नीचोच्चभावं साधनभेदैः फलतारतम्यं । मुक्तिर् नजेति मुक्तिर्हित्यान्यथारूपं स्वरूपेण व्यवस्थितिः ॥ इति श्रीभागवतात् । वैमुख्यरचितं देवमानवादिभावं तत्साम्मुख्येन हित्वा साक्षात्कृतेन चित्सुखेन विज्ञातृणा स्वरूपेण स्थितिर् मुक्तिः इत्यर्थः ॥ अणुविज्ञान सुखं विज्ञातृ हरेर्दासभूतं जीवस्य नैज रूपम् । दास्यं च तदङ्घ्रिलाभाविनाभूतमिति मोक्षं विष्णवङ्ग्र्हिलाभं इत्यनेनाविरुद्धं । विकसितार्थमन्यत् ॥१॥</p>
<blockquote>
<p><strong>…</strong>
<strong>आनन्द-तीर्थै रचितानि यस्यां</strong>
<strong>प्रमेय-रत्नानि नवैव सन्ति ।</strong>
<strong>प्रमेय-रत्नावलिर् आदरेण</strong>
<strong>प्रधीभिर् एषा हृदये निधेया ॥ २ ॥</strong></p>
</blockquote>
<p><strong>कान्तिमाला-</strong> ग्रन्थमुपसंहरं स्तस्योपादेयत्वमाह आनन्देति स्फुटार्थम् ॥२॥</p>
<blockquote>
<p><strong>…</strong>
<strong>नित्यं निवसतु हृदये चैतन्यात्मा मुरारिर् नः ।</strong>
<strong>निरवद्यो निर्वृतिमान् गजपतिर् अनुकम्पया यस्य ॥ ३ ॥<br>
इति श्री-भगवत्-कृष्ण-चैतन्य-सम्प्रदायाचार्य-श्रीमद्-बलदेव-विद्याभूषण-कृता प्रमेय-रत्नावली पूर्तिम् अगात् ।</strong></p>
</blockquote>
<p><strong>कान्तिमाला-</strong> अन्तेऽपि हृदि स्वाभीष्टस्फुरणं मङ्गलमाचरति-नित्यमिति अत्र श्रीकृष्णः श्रीकृष्णचैतन्यः स्वपूर्वचतुर्थो रसिकमुरारिश्च इति त्रयः प्रतिपाद्यन्ते । प्रथमपक्षे चैतन्यात्मा चिद्विग्रहः । गजपतिहिग्रस्तो गजेन्द्रः द्वितीये चैतन्यनामा आत्मा विग्रहः शच्यां जगन्नाथ मिश्रात् प्रकटः । गजपतिः प्रतापरुद्रो नृपतिः । तृतीये चैतन्यात्मा शचीसूनुनिविष्टचित्तः । गजपतिर्गोपालदासाख्यः करी ॥</p>
<p>वेदान्तवागीशकृतप्रकाशा प्रमेयरत्नावलिकान्तिमाला । गोविन्दपादाम्बुजभक्तिभाजां भूयात्सतां लोचनरोचनीयम्॥</p>
<p>॥ इति प्रमेयरत्नावल्यां कान्तिमाला टिप्पणी सम्पूर्णा ॥</p>
<blockquote>
<p><strong>…<br>
समाप्तोऽयं ग्रन्थः</strong></p>
</blockquote>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH_vaiShNavaH/gauDIyaH/tattvam/prameya-ratnAvalI/">प्रमेय-रत्नावली </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रमेय-रत्नावली</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2023 Oct 15 16:46:43 UTC. (<a href="http://google.com/search?q=16%3a46%3a43%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
