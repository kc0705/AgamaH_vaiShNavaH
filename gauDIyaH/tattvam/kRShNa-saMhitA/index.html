<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | कृष्ण-संहिता</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/tattvam/kRShNa-saMhitA/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/tattvam/kRShNa-saMhitA/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:title" content="कृष्ण-संहिता" />
<meta property="og:description" content="१। श्री-कृष्ण-संहिता (१)
१। प्रथमोऽध्यायः—वैकुण्ठ-वर्णनम् श्री-कृष्ण-तत्त्व-निर्देशे कृपा यस्य प्रयोजनम् ।
वन्दे तं ज्ञानदं कृष्ण-चैतन्यं रस-विग्रहम् ॥१॥
समुद्र-शोषणं रेणोर् यथा न घटते क्वचित् ।
तथा मे तत्त्व-निर्देशो मूढस्य क्षुद्र-चेतसः ॥२॥
किन्तु मे हृदये कोऽपि पुरुषः श्यामसुन्दरः ।
स्फुरन् समादिशत् कार्यम् एतत् तत्त्व-निरूपणम् ॥३॥
आसीद् एकः परः कृष्णो नित्य-लीला-परायणः ।
चिच्-छक्त्याविष्कृते धाम्नि नित्य-सिद्ध-गणाश्रिते ॥४॥
चिद्-विलास-रसे मत्तश् चिद्-गणैर् अन्वितः सदा ।
चिद्-विशेषान्विते भावे प्रसक्तः प्रिय-दर्शनः ॥५॥
जीवानां नित्य-सिद्धानां स्वाधीन-प्रेम-लालसः ।
प्रादात् तेभ्यः स्वतन्त्रत्वं कार्याकार्य-विचारणे ॥६॥" />
<meta property="og:type" content="article" />
<meta property="og:url" content="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/" /><meta property="article:section" content="gauDIyaH" />



<meta itemprop="name" content="कृष्ण-संहिता">
<meta itemprop="description" content="१। श्री-कृष्ण-संहिता (१)
१। प्रथमोऽध्यायः—वैकुण्ठ-वर्णनम् श्री-कृष्ण-तत्त्व-निर्देशे कृपा यस्य प्रयोजनम् ।
वन्दे तं ज्ञानदं कृष्ण-चैतन्यं रस-विग्रहम् ॥१॥
समुद्र-शोषणं रेणोर् यथा न घटते क्वचित् ।
तथा मे तत्त्व-निर्देशो मूढस्य क्षुद्र-चेतसः ॥२॥
किन्तु मे हृदये कोऽपि पुरुषः श्यामसुन्दरः ।
स्फुरन् समादिशत् कार्यम् एतत् तत्त्व-निरूपणम् ॥३॥
आसीद् एकः परः कृष्णो नित्य-लीला-परायणः ।
चिच्-छक्त्याविष्कृते धाम्नि नित्य-सिद्ध-गणाश्रिते ॥४॥
चिद्-विलास-रसे मत्तश् चिद्-गणैर् अन्वितः सदा ।
चिद्-विशेषान्विते भावे प्रसक्तः प्रिय-दर्शनः ॥५॥
जीवानां नित्य-सिद्धानां स्वाधीन-प्रेम-लालसः ।
प्रादात् तेभ्यः स्वतन्त्रत्वं कार्याकार्य-विचारणे ॥६॥">

<meta itemprop="wordCount" content="3681">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="कृष्ण-संहिता"/>
<meta name="twitter:description" content="१। श्री-कृष्ण-संहिता (१)
१। प्रथमोऽध्यायः—वैकुण्ठ-वर्णनम् श्री-कृष्ण-तत्त्व-निर्देशे कृपा यस्य प्रयोजनम् ।
वन्दे तं ज्ञानदं कृष्ण-चैतन्यं रस-विग्रहम् ॥१॥
समुद्र-शोषणं रेणोर् यथा न घटते क्वचित् ।
तथा मे तत्त्व-निर्देशो मूढस्य क्षुद्र-चेतसः ॥२॥
किन्तु मे हृदये कोऽपि पुरुषः श्यामसुन्दरः ।
स्फुरन् समादिशत् कार्यम् एतत् तत्त्व-निरूपणम् ॥३॥
आसीद् एकः परः कृष्णो नित्य-लीला-परायणः ।
चिच्-छक्त्याविष्कृते धाम्नि नित्य-सिद्ध-गणाश्रिते ॥४॥
चिद्-विलास-रसे मत्तश् चिद्-गणैर् अन्वितः सदा ।
चिद्-विशेषान्विते भावे प्रसक्तः प्रिय-दर्शनः ॥५॥
जीवानां नित्य-सिद्धानां स्वाधीन-प्रेम-लालसः ।
प्रादात् तेभ्यः स्वतन्त्रत्वं कार्याकार्य-विचारणे ॥६॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022,\u0022mainSections\u0022:[\u0022pancharatragamah\u0022],\u0022mainsections\u0022:[\u0022pancharatragamah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/tattvam\/kRShNa-saMhitA\/".replace(basePath, "/");
  pageVars.pageParams = {};
  pageVars.pageSource = "gauDIyaH\/tattvam\/kRShNa-saMhitA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>




    <link rel="stylesheet" href="/AgamaH_vaiShNavaH/css/fonts.css">
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> कृष्ण-संहिता</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="कृष्ण-संहिता">कृष्ण-संहिता</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/tattvam/kRShNa-saMhitA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>१।
श्री-कृष्ण-संहिता
(१)</p>
<blockquote>
<p>१।
प्रथमोऽध्यायः—वैकुण्ठ-वर्णनम्
<strong>श्री-कृष्ण-तत्त्व-निर्देशे कृपा यस्य प्रयोजनम् ।<br>
वन्दे तं ज्ञानदं कृष्ण-चैतन्यं रस-विग्रहम् ॥१॥</strong></p>
</blockquote>
<p>समुद्र-शोषणं रेणोर् यथा न घटते क्वचित् ।</p>
<p>तथा मे तत्त्व-निर्देशो मूढस्य क्षुद्र-चेतसः ॥२॥</p>
<p>किन्तु मे हृदये कोऽपि पुरुषः श्यामसुन्दरः ।</p>
<p>स्फुरन् समादिशत् कार्यम् एतत् तत्त्व-निरूपणम् ॥३॥</p>
<p>आसीद् एकः परः कृष्णो नित्य-लीला-परायणः ।</p>
<p>चिच्-छक्त्याविष्कृते धाम्नि नित्य-सिद्ध-गणाश्रिते ॥४॥</p>
<p>चिद्-विलास-रसे मत्तश् चिद्-गणैर् अन्वितः सदा ।</p>
<p>चिद्-विशेषान्विते भावे प्रसक्तः प्रिय-दर्शनः ॥५॥</p>
<p>जीवानां नित्य-सिद्धानां स्वाधीन-प्रेम-लालसः ।</p>
<p>प्रादात् तेभ्यः स्वतन्त्रत्वं कार्याकार्य-विचारणे ॥६॥</p>
<p>येषां तु भगवद्-दास्ये रुचिर् आसीद् बलीयसी ।</p>
<p>स्वाधीन-भाव-सम्पन्नास् ते दासा नित्य-धामनि ॥७॥</p>
<p>ऐश्वर्य-कर्षिता एके नारायण-परायणाः ।</p>
<p>माधुर्य-मोहिताश् चान्ये कृष्ण-दासाः सुनिर्मलाः ॥८॥</p>
<p>सम्भ्रमाद् दास्य-बोधे हि प्रीतिस् तु प्रेम-रूपिणी ।</p>
<p>न तत्र प्रणयः कश्चिद् विश्रम्भे रहिते सति ॥९॥</p>
<p>माधुर्य-भाव-सम्पत्तौ विश्रम्भो बलवान् सदा ।</p>
<p>महा-भावावधिः प्रीतेर् भक्तानां हृदये ध्रुवम् ॥१०॥</p>
<p><strong>जीवस्य नित्य-सिद्धस्य सर्वम् एतद् अनामयम् ।<br>
विकाराश् चिद्-गताः शश्वत् कदापि नो जडान्विताः ॥११॥</strong></p>
<p>आत्म-परमात्मनोर् ऐक्य-भाव-व्यतीतायाम् अप्राकृतावस्थायां प्रणयस्याभावः । तस्मान् महाभावाद्य्-अवस्था-सकलं यद् यद् विचार्यते, तत् तद् प्राकृतम् एव, तेषां वास्तविकाप्राकृतत्वं नास्ति इति केचित् । एतद् अशुद्ध-मतं निर्काकरोति—जीवस्येति । नित्य-सिद्धस्य जीवस्य प्रणय-विकाराः जड-गताविद्या-विकारा न सन्ति, अपि तु चिद्-गत-विलासा एव ॥११॥</p>
<p><strong>वैकुण्ठे शुद्ध-चिद्-धाम्नि विलासा निर्विकारकाः ।<br>
आनन्दाब्धि-तरङ्गास् ते सदा दोष-विवर्जिताः ॥१२॥</strong></p>
<p>शुद्ध-चिद्-धाम-रूपे वैकुण्ठे ये विलासा दृश्यन्ते, ते सर्वे सर्व-दोष-रहिताः, आनन्द-समुद्रस्य तरङ्ग-विशेषाश् च । तद्-विषये विकार-शब्दो न प्रयोज्यः ॥१२॥</p>
<p><strong>यम् ऐश्वर्य-परा जीवा नारायणं वदन्ति हि ।<br>
माधुर्य-रस-सम्पन्नाः कृष्णम् एव भजन्ति तम् ॥१३॥</strong></p>
<p>कृष्ण-नारायणयोर् अभेदत्वं वदति । ऐश्वर्य-चक्षुषा तं पुरुषं नारायणं वदन्ति । माधुर्य-चक्षुषा तं कृष्ण-रूपे दृश्यते । वस्तुतस् तु अस्मिन् विषये आलोच्य-गत-भेदो नास्ति, केवलं तु आलोचकालोचना-गत-भेदाव् एव ॥१३॥</p>
<p><strong>रस-भेद-वशाद् एको द्विधा भाति स्वरूपतः ।<br>
अद्वयः स परः कृष्णो विलासानन्द-चन्द्रमाः ॥१४॥</strong></p>
<p>विलासानन्द-चन्द्रमाः परम-तत्त्वं श्री-कृष्णो हि अद्वय-तत्त्वम् । रस-भेदाद् एव स्वरूप-भेदो लक्ष्यते ॥१४॥</p>
<p><strong>आधेयाधार-भेदश् च देह-देहि-विभिन्नता ।<br>
धर्म-धर्मि-पृथग्-भावा न सन्ति नित्य-वस्तुनि ॥१५॥</strong></p>
<p>वस्तुतः स्वरूप-गतो न कश्चिद् भेदो वर्तते, नित्य-वस्तुनि भगवति आधेयाधार-देह-देहि- धर्म-धर्मीत्य्-आदि-भेदाभावत्वात् । मनुष्यादि-शरीर्र-विशिष्टस्य बद्ध-जीवस्य तेऽपि भेदा देहाभिमानतो लक्ष्यन्ते । प्राकृत-वस्तुनि तु एतादृशा भेदाः स्वभाव-गता एव ॥१५॥</p>
<p><strong>विशेष एव धर्मोऽसौ यतो भेदः प्रवर्तते ।<br>
तद्-भेद-वशतः प्रीतिस् तरङ्ग-रूपिणी सदा ॥१६॥</strong></p>
<p>वैशेषिकाणां मते एक-जातीय-वस्तुतोऽन्य-जातीय-वस्तुनो भेदो विशेष इत्य् अभिहितः । धर्मादि-भेदा विशेष-नाम्ना अभिहिताः । एव धर्मोऽसौ यतो भेदः प्रवर्तते ।</p>
<p>तद्-भेद-वशतः प्रीतिस् तरङ्ग-रूपिणी सदा ॥१६॥</p>
<p>प्रपञ्च-मलतोऽस्माकं बुद्धिर् दुष्टास्ति केवलम् ।</p>
<p>विशेषो निर्मलस् तस्मान् न चेह भासतेऽधुना ॥१७॥</p>
<p>भगवज्-जीवयोस् तत्र सम्बन्धो विद्यतेऽमलः ।</p>
<p>स तु पञ्च-विधः प्रोक्तो यथात्र संसृतौ स्वतः ॥१८॥</p>
<p>शान्त-भावस् तथा दास्यं सख्यं वात्सल्यम् एव च ।</p>
<p>कान्त-भाव इति ज्ञेयाः सम्बन्धाः कृष्ण-जीवयोः ॥१९॥</p>
<p>भावाकार-गता प्रीतिः सम्बन्धे वर्ततेऽमला ।</p>
<p>अष्ट-रूपा क्रिया-सारा जीवानाम् अधिकारतः ॥२०॥</p>
<p>शान्ते तु रति-रूपा सा चित्तोल्लास-विधायिनी ।</p>
<p>रतिः प्रेमा द्विधा दास्ये ममता-भाव-सङ्गता ॥२१॥</p>
<p>सख्ये रतिस् तथा प्रेमा प्रणयोऽपि विचार्यते ।</p>
<p>विश्वासो बलवान् तत्र न भयं वर्तते क्वचित् ॥२२॥</p>
<p>वात्सल्ये स्नेह-पर्यन्ता प्रीतिर् द्रव-मयी सती ।</p>
<p>कान्त-भावे च तत् सर्वं मिलितं वर्तते किल ।</p>
<p>मान-रागानुरागैश् च महा-भावैर् विशेषतः ॥२३॥</p>
<p>वैकुण्ठे भगवान् श्यामः गृहस्थः कुल-पालकः ।</p>
<p>यथात्र लक्ष्यते जीवः स्व-गणैः परिवेष्टितः ॥२४॥</p>
<p>शान्ता दासाः सखाश् चैव पितरो योषितस् तथा ।</p>
<p>सर्वे ते सेवका ज्ञेयाः सेव्यः कृष्णः प्रियः सताम् ॥ २५॥</p>
<p>सार्वज्ञ्य-धृति-सामर्थ्य-विचार-पटुता-क्षमाः ।</p>
<p>प्रीताव् एकात्मतां प्राप्ता वैकुण्ठेऽद्वय-वस्तुनि ॥२६॥</p>
<p>चिद्-द्रवात्मा सदा तत्र कालिन्दी विरजा नदी ।</p>
<p>चिद्-आधार-स्वरूपा सा भूमिस् तत्र विराजते ॥२७॥</p>
<p>लता-कुञ्ज-गृह-द्वार-प्रासाद-तोरणानि च ।</p>
<p>सर्वाणि चिद्-विशिष्टानि वैकुण्ठे दोष-वर्जिते ॥२८॥</p>
<p>चिच्-छक्ति-निर्मितं सर्वं यद् वैकुण्ठे सनातनम् ।</p>
<p>प्रतिभातं प्रपञ्चेऽस्मिन् जड-रूप-मलान्वितम् ॥२९॥</p>
<p>सद्-भावेऽपि विशेषस्य सर्वं तन् नित्य-धामनि ।</p>
<p>अखण्ड-सच्-चिद्-आनन्द-स्वरूपं प्रकृतेः परम् ॥३०॥</p>
<p>जीवानां सिद्ध-सत्त्वानां नित्य-सिद्धिमताम् अपि ।</p>
<p>एतन् नित्य-सुखं शश्वत् कृष्ण-दास्ये नियोजितम् ॥३१॥</p>
<p>वाक्यानां जड-जन्यत्वान् न शक्ता मे सरस्वती ।</p>
<p>वर्णने विमलानन्द-विलासस्य चिद्-आत्मनः ॥३२॥</p>
<p>तथापि सारजुट् वृत्त्या समाधिम् अवलम्ब्य वै ।</p>
<p>वर्णिता भगवद्-वार्ता मया बोध्या समाधिना ॥३३॥</p>
<p>यस्येह वर्तते प्रीतिः कृष्णे व्रज-विलासिनि ।</p>
<p>तस्यैवात्म-समाधौ तु वैकुण्ठो लक्ष्यते स्वतः ॥३४॥</p>
<p>इति श्री-कृष्ण-संहितायां</p>
<p>वैकुण्ठ-वर्णनं नाम</p>
<p>प्रथमोऽध्यायः</p>
<p>॥१॥</p>
<blockquote>
<p>—ओ)०(ओ—</p>
</blockquote>
<p>(२)</p>
<blockquote>
<p>१।
द्वितियोऽध्यायः
२।
भगवच्-छक्ति-वर्णनम्
<strong>अत्रैव तत्त्व-विज्ञानं ज्ञातव्यं सततं बुधैः ।<br>
शक्ति-शक्तिमतोर् भेदो नास्त्य् एव परमात्मनि ॥१॥</strong></p>
</blockquote>
<p>अत्र द्वितीयेऽध्यये पण्डितानां ज्ञातव्यं वैकुण्ठ-तत्त्व-विज्ञानं विचार्यते । शक्ति-शक्तिमतोर् भेदो नास्तीति प्रथमं ज्ञातव्यम् । पर-ब्रह्मणः शक्ति-हीनत्वे स्थापिते न किम् अपि सिद्ध्यति । अत एव सार-ग्राहिभिः शक्ति-तत्त्वम् अवश्य-स्वीकर्तव्यम् । शक्तिमतो ब्रह्मणः शक्तिः कदापि भिन्न-तत्त्वं नास्ति । यद्यपि जड-जगति परमार्थ-सम्बन्धे सम्यग्-उदाहरणं न प्राप्यते, तथापि आदर्शानुकरण-सम्बन्ध-वशतः आंशिकोदारणं दातुं शक्यत एव, यथाग्नि-स्व-दाहिक-शक्ती भिन्न-भिन्न-रूपेषु अवस्थातुं न शक्येते, तथा ब्रह्म-ब्रह्म-शक्ती भिन्नत्वे न वर्तेते ॥१॥</p>
<p><strong>तथापि श्रूयतेऽस्माभिः परा शक्तिः परात्मनः ।<br>
अचिन्त्य-भाव-सम्पन्ना शक्तिमन्तं प्रकाशयेत् ॥२॥</strong></p>
<p>परात्मनः पर-ब्रह्मणः समाधि-कृत्-पुरुषाद्य्-अचिन्त्य-भाव-सम्पन्ना परा शक्तिर् शक्तिमन्तं प्रकाशयति । यद्य् अग्निः स्व-दाहिका-शक्तितः भिन्न-रूपेण सृष्टोऽभविष्यत्, तर्हि शक्त्य्-अभाव-वशतः अग्नि-सत्ता अप्रकाशितावर्तिष्यत । तथा, ब्रह्म-शक्त्यां सुप्तायां सत्यां, ब्रह्म अप्रकाश इव वर्तते ॥२॥</p>
<p><strong>सा शक्तिः सन्धिनी भूत्वा सत्ता-जातं वितन्यते ।<br>
पीठ-सत्ता-स्वरुपा सा वैकुण्ठ-रूपिणी सती ॥३॥</strong></p>
<p>पर-BRणः शक्तिः त्रिषु भिन्नेषु भावेषु उपलभ्यते—ते भावाः क्रमशः सन्धिनी संवित् ह्लादिनी चेति । तस्य पर-ब्रह्मणः प्रथम-प्रकाशः SAअ एव । स SAअः सन्धिनी-संवित्-ह्लादिनी-त्रि-भाव-संयुक्तः । आदौ पर-ब्रह्मासीत्, ततः स्व-ज़्कि-PKअ-द्वार्Ā SAओऽभूद् इति काल-परिणामत्वं पर-ब्रह्मणि न कदाप्य् आरोप्यम् । स SAअ-SVओ हि अनाद्य्-अनन्त-नित्य एवेति सारग्राहिभिर् बोध्यम् । सन्धिनीतः समस्त-सत्ता-जातस्योदयः, यथा पीठ-सत्ता, अभिधा-सत्ता, रूप-सत्ता, सङ्गिनी-सत्ता, सम्बन्ध-सत्ता, आधार-सत्ता, आकारादि च ।</p>
<p>परायाः ज़्केः वा सत्ता-जातं वितन्यते ।</p>
<p>पीठ-सत्ता-स्वरुपा सा वैकुण्ठ-रूपिणी सती ॥३॥</p>
<p><strong>कृष्णाद्य्-आख्याभिधा सत्ता रूप-सत्ता-कलेवरम् ।<br>
राधाद्या सङ्गिनी-सत्ता सर्व-सत्ता तु सन्धिनी ॥४॥</strong></p>
<p>सन्धिनी-शक्ति-सम्भूताः सम्बन्धा विविधा मताः ।</p>
<p>सर्वाधार-स्वरूपेयं सर्वाकारा सद्-अंशका ॥५॥</p>
<p>संविद्-भूता परा शक्तिर् ज्ञान-विज्ञान-रूपिणी ।</p>
<p>सन्धिनी-निर्मिते सत्त्वे भाव-संयोजिनी सती ॥६॥</p>
<p>भावाभावे च सत्तायां न किञ्चिद् अपि लक्ष्यते ।</p>
<p>तस्मात् तु सर्व-भावानां संविद् एव प्रकाशिनी ॥७॥</p>
<p>सन्धिनी-कृत-सत्त्वेषु सम्बन्ध-भाव-योजिका ।</p>
<p>संविद्-रूपा महा-देवी कार्याकार्य-विधायिनी ॥८॥</p>
<p>विशेषाभावतः संविद् ब्रह्म-ज्ञानं प्रकाशयेत् ।</p>
<p>विशेष-संयुता सा तु भगवद्-भक्ति-दायिनी ॥९॥</p>
<p>ह्लादिनी-नाम-सम्प्राप्ता सैव शक्तिः पराख्यिका ।</p>
<p>महा-भावादिषु स्थित्वा परमानन्द-दायिनी ॥१०॥</p>
<p>सर्वोर्ध्व-भाव-सम्पन्ना कृष्णार्ध-रूप-धारिणी ।</p>
<p>राधिका सत्त्व-रूपेण कृष्णानन्दमयी किल ॥११॥</p>
<p>महाभाव-स्वरूपेयं राधा कृष्ण-विनोदिनी ।</p>
<p>सख्य अष्ट-विधा भावा ह्लादिन्या रस-पोषिकाः ॥१२॥</p>
<p>तत्-तद्-भाव-गता जीवा नित्यानन्द-परायणाः ।</p>
<p>सर्वदा जीव-सत्तायां भावानां विमला स्थितिः ॥१३॥</p>
<p>ह्लादिनी सन्धिनी संविद् एका कृष्णे परात्परे ।</p>
<p>यस्य स्वांश-विलासेषु नित्या सा त्रितयात्मिका ॥१४॥</p>
<p>एतत् सर्वं स्वतः कृष्णे निर्गुणेऽपि किलाद्भुतम् ।</p>
<p>चिच्-छक्ति-रति-सम्भूतं चिद्-विभूति-स्वरूपतः ॥१५॥</p>
<p>जीव-शक्ति-समुद्भूतो विलासोऽन्यः प्रकीर्तितः ।</p>
<p>जीवस्य भिन्न-तत्त्वत्वात् विभिन्नांशो निगद्यते ॥१६॥</p>
<p>परमाणु-समा जीवाः कृष्णार्क-कर-वर्तिनः ।</p>
<p>तत् तेषु कृष्ण-धर्माणां सद्-भावो वर्तते स्वतः ॥१७॥</p>
<p>समुद्रस्य यथा बिन्दुः पृथिव्या रेणवो यथा ।</p>
<p>तथा भगवतो जीवे गुणानां वर्तमानता ॥१८॥</p>
<p>ह्लादिनी सन्धिनी संवित् कृष्णे पूर्णतमा मता ।</p>
<p>जीवे त्व् अणु-स्वरूपेण द्रष्टव्या सूक्ष्म-बुद्धिभिः ॥१९॥</p>
<p>स्वातन्त्र्ये वर्तमानेऽपि जीवानां भद्र-काङ्क्षिणाम् ।</p>
<p>शक्तयोऽनुगताः शश्वत् कृष्णेच्छायाः स्वभावतः ॥२०॥</p>
<p>ये तु भोग-रता मूढास् ते स्व-शक्ति-परायणाः ।</p>
<p>भ्रमन्ति कर्म-मार्गेषु प्रपञ्चे दुर्निवारिते ॥२१॥</p>
<p>तत्रैव कर्म-मार्गेषु भ्रमत्सु जन्तुषु प्रभुः ।</p>
<p>परमात्म-स्वरूपेण वर्तते लीलया स्वयम् ॥२२॥</p>
<p>एषा जीवेशयोर् लीला मायया वर्ततेऽधुना ।</p>
<p>एकः कर्म-फलं भुङ्क्ते चापरः फल-दायकः ॥२३॥</p>
<p>जीव-शक्ति-गता सा तु सन्धिनी सत्त्व-रूपिणी ।</p>
<p>स्वर्गादि-लोकम् आरभ्य पारक्यं सृजति स्वयम् ॥२४॥</p>
<p>कर्म कर्म-फलं दुःखं सुखं वा तत्र वर्तते ।</p>
<p>पाप-पुण्यादिकं सर्वम् आशा-पाशादिकं हि यत् ॥२५॥</p>
<p>जीव-शक्ति-गता संविद् ईश-ज्ञानं प्रकाशयेत् ।</p>
<p>ज्ञानेन येन जीवानाम् आत्मन्य् आत्मा हि लक्ष्यते ॥२६॥</p>
<p>वैराग्यम् अपि जीवानां संविदा सम्प्रवर्तते ।</p>
<p>कदाचिल् लय-वाञ्छा तु प्रबला भवति ध्रुवम् ॥२७॥</p>
<p>जीवे या ह्लादिनी-शक्तिर् ईश-भक्ति-स्वरूपिणी ।</p>
<p>माया-निषेधिका सा तु निराकार-परायणा ॥२८॥</p>
<p>चिच्-छक्ति-रति-भिन्नत्वाद् ईश-भक्तिः कदाचन ।</p>
<p>न प्रीति-रूपम् आप्नोति सदा शुष्का स्वभावतः ॥२९॥</p>
<p>कृतज्ञता-भाव-युक्ता प्रार्थना वर्तते हरौ ।</p>
<p>संसृतेः पुष्टि-वाञ्छा वा वैराग्य-भावना-युता ॥३०॥</p>
<p>कदाचिद् भाव-बाहुल्याद् अश्रु वा वर्तते दृशोः ।</p>
<p>तथापि न भवेद् भावः श्री-कृष्णे चिद्-विलासिनि ॥३१॥</p>
<p>विभिन्नांश-गता लीला कृष्णस्य परमात्मनः ।</p>
<p>जीवानां बद्ध-भूतानां सम्बन्धे विद्यते किल ॥३२॥</p>
<p>चिद्-विलास-रता ये तु चिच्-छक्ति-पालिताः सदा ।</p>
<p>न तेषाम् आत्म-योगेन ब्रह्म-ज्ञानेन वा फलम् ॥३३॥</p>
<p>माया तु जड-योनित्वाच् चिद्-धर्म-परिवर्तिनी ।</p>
<p>आवरणात्मिका शक्तिर् ईशस्य परिचारिका ॥३४॥</p>
<p>चिच्-छक्तेः प्रतिबिम्बत्वान् मायया भिन्नता कुतः ।</p>
<p>प्रतिच्छाया भवेद् भिन्ना वस्तुनो न कदाचन ॥३५॥</p>
<p>तस्मान् माया-कृते विश्वे यद् यद् भाति विशेषतः ।</p>
<p>तत् तद् एव प्रतिच्छाया चिच्-छक्तेर् जल-चन्द्रवत् ॥३६॥</p>
<p>मायया बिम्बितं सर्वं प्रपञ्चः शब्द्यते बुधैः ।</p>
<p>जीवस्य बन्धने शक्तम् ईशस्य लीलया सदा ॥३७॥</p>
<p>वस्तुनः शुद्ध-भावत्वं छायायां वर्तते कुतः ।</p>
<p>तस्मान् माया-कृते विश्वे हेयत्वं परिदृश्यते ॥३८॥</p>
<p>सा माया सन्धिनी भूत्वा देश-बुद्धिं तनोति हि ।</p>
<p>आकृतौ विस्तृतौ व्याप्ता प्रपञ्चे वर्तते जडा ॥३९॥</p>
<p>जीवानां मर्त्य-देहादौ सर्वाणि करणानि च ।</p>
<p>तिष्ठन्ति परिमेयानि भौतिकानि भवाय हि ॥४०॥</p>
<p>संविद्-रूपा महा-माया लिङ्ग-रूप-विधायिनी ।</p>
<p>अहङ्कारात्मकं चित्तं बद्ध-जीवे तनोत्य् अहो ॥४१॥</p>
<p>सा शक्तिश् चेतसो बुद्धिर् इन्द्रिये बोध-रूपिणी ।</p>
<p>मनस्य् एव स्मृतिः शश्वत् विषय-ज्ञान-दायिनी ॥४२॥</p>
<p>विषय-ज्ञानम् एव स्यान् मायिकं नात्म-धर्मकम् ।</p>
<p>प्रकृतेर् गुण-संयुक्तं प्राकृतं कथ्यते जनैः ॥४३॥</p>
<p>सा माया-ह्लादिनी प्रीतिर् विषयेषु भवेत् किल ।</p>
<p>कर्मानन्द-स्वरूपा स भुक्ति-भाव-प्रदायिनी ॥४४॥</p>
<p>यज्ञेश-भजनं शश्वत् तत्-प्रीति-कारकं भवेत् ।</p>
<p>त्रिवर्ग-विषयो धर्मो लक्षितस् तत्र कर्मिभिः ॥४५॥</p>
<p>इति श्री-कृष्ण-संहितायां</p>
<p>भगवच्-छक्ति-वर्णनं नाम</p>
<p>द्वितीयोऽध्यायः</p>
<p>॥२॥</p>
<p>—ओ)०(ओ—</p>
<p>(३)</p>
<blockquote>
<p>२।
त्र्तियोऽध्यायः
३।
अवतार-लीला-वर्णनम्
भगवच्-छक्ति-कार्येषु त्रिविधेषु स्व-शक्तिमान् ।</p>
</blockquote>
<p>विलसन् वर्तते कृष्णश् चिज्-जीव-मायिकेषु च ॥१॥</p>
<p>चित्-कार्येषु स्वयं कृष्णो जीवे तु परमात्मकः ।</p>
<p>जडे यज्ञेश्वरः पूज्यः सर्व-कर्म-फल-प्रदः ॥२॥</p>
<p>सर्वांशी सर्व-रूपी च सर्वावतार-बीजकः ।</p>
<p>कृष्णस् तु भगवान् साक्षान् न तस्मात् पर एव हि ॥३॥</p>
<p>अचिन्त्य-शक्ति-सम्पन्नः स कृष्णः करुणा-मयः ।</p>
<p>माया-बद्धय्स जीवस्य क्षेमाय यत्नवान् सदा ॥४॥</p>
<p>यद्-यद्-भाव-गतो जीवस् तत्-तद्-भाव-गतो हरिः ।</p>
<p>अवतीर्णः स्व-शक्त्या स क्रीडतीव जनैः सह ॥५॥</p>
<p>मत्स्येषु मत्स्य-भावो हि कच्छपे कूर्म-रूपकः ।</p>
<p>मेरु-दण्ड-युते जीवे वराह-भाववान् हरिः ॥६॥</p>
<p>नृसिंहो मध्य-भावो हि वामनः क्षुद्र-मानवे ।</p>
<p>भार्गवोऽसभ्य-वर्गेषु सभ्ये दाशरथिस् तथा ॥७॥</p>
<p>सर्व-विज्ञान-सम्पन्ने कृष्णस् तु भगवान् स्वयम् ।</p>
<p>तर्क-निष्ठ-नरे बुद्धो नास्तिके कल्किर् एव च ॥८॥</p>
<p>अवतारा हरेर् भावाः क्रमोर्ध्व-गतिमद् धृदि ।</p>
<p>न तेषां जन्म-कर्मादौ प्रपञ्चो वर्तते क्वचित् ॥९॥</p>
<p>जीवानां क्रम-भावानां लक्षणानां विचारतः ।</p>
<p>कालो विभज्यते शास्त्रे दशधा ऋषिभिः पृथक् ॥१०॥</p>
<p>तत्-तत्-काल-गतो भावः कृष्णस्य लक्ष्यते हि यः ।</p>
<p>स एव कथ्यते विज्ञैर् अवतारो हरेः किल ॥११॥</p>
<p>केनचिद् भज्यते कालश् चतुर्विंशतिधा विदा ।</p>
<p>अष्टादश-विभागे वा चावतार-विभागशः ॥१२॥</p>
<p>मायया रमणं तुच्छं कृष्णस्य चित्-स्वरूपिणः ।</p>
<p>जीवस्य तत्त्व-विज्ञाने रमणं तस्य सम्मतम् ॥१३॥</p>
<p>छायायाः सूर्य-सम्भोगो यथा न घटते क्वचित् ।</p>
<p>मायायाः कृष्ण-सम्भोगस् तथा न स्यात् कदाचन ॥१४॥</p>
<p>मायाश्रितस्य जीवस्य हृदये कृष्ण-भावना ।</p>
<p>केवलं कृपया तस्य नान्यथा हि कदाचन ॥१५॥</p>
<p>श्री-कृष्ण-चरितं साक्षात् समाधि-दर्शितं किल ।</p>
<p>न तत्र कल्पना मिथ्या नेतिहासो जडाश्रितः ॥१६॥</p>
<p>वयं तु चरितं तस्य वर्णयामो समासतः ।</p>
<p>तत्त्वतः कृपया कृष्ण-चैतन्यस्य महात्मनः ॥१७॥</p>
<p>सर्वेषाम् अवताराणाम् अर्थो बोध्यो यथा मया ।</p>
<p>केवलं कृष्ण-तत्त्वस्य चार्थो विज्ञापितोऽधुना ॥१८॥</p>
<p>वैष्णवाः सार-सम्पन्नास् त्यक्त्वा वाक्यम् अलं मम ।</p>
<p>गृह्णन्तु सार-सम्पत्तिं श्री-कृष्ण-चरितं मुदा ॥१९॥</p>
<p>वयं तु बहु-यत्नेन न शक्ता देश-कालतः ।</p>
<p>समुद्धर्तुं मनीषां नः प्रपञ्च-पीडिता यतः ॥२०॥</p>
<p>तथापि गौरचन्द्रस्य कृपा-वारि-निषेवणात् ।</p>
<p>सर्वेषां हृदये कृष्ण-रसाभावो निवर्तताम् ॥२१॥</p>
<p>इति श्री-कृष्ण-संहितायां</p>
<p>अवतार-लीला-वर्णनं नाम</p>
<p>तृतीयोऽध्यायः</p>
<p>॥३॥</p>
<blockquote>
<p>—ओ)०(ओ—</p>
</blockquote>
<p>(४)</p>
<blockquote>
<p>३।
चतुर्थोऽध्यायः
४।
कृष्ण-लीला-वर्णनम्
यदा हि जीव-विज्ञानं पूर्णम् आसीन् मही-तले ।</p>
</blockquote>
<p>क्रमोर्ध्व-गति-रीत्या च द्वापरे भारते किल ॥१॥</p>
<p>तदा सत्त्वं विशुद्धं यद् वसुदेव इतीरितः ।</p>
<p>ब्रह्म-ज्ञान-विभागे हि मथुरायाम् अजायत ॥२॥</p>
<p>सात्वतां वंश-सम्भूतो वसुदेवो मनो-मयीम् ।</p>
<p>देवकीम् अग्रहीत् कंस-नास्तिक्य-भगिनीं सतीम् ॥३॥</p>
<p>भगवद्-भाव-सम्भूतेः शङ्कया भोज-पांशुलः ।</p>
<p>अरुन्धद् दम्पती तत्र कारागारे सुदुर्मदः ॥४॥</p>
<p>यशः-कीर्त्य्-आदयः पुत्राः षड् आसन् क्रमशस् तयोः ।</p>
<p>ते सर्वे निहता बाल्ये कंसेनेश-विरोधिना ॥५॥</p>
<p>जीव-तत्त्वं विशुद्धं यद् भगवद्-दास्य-भूषणम् ।</p>
<p>तद् एव भगवान् रामः सप्तमे समजायत ॥६॥</p>
<p>ज्ञानाश्रय-मये चित्ते शुद्ध-जीवः प्रवर्तते ।</p>
<p>कंसस्य कार्यम् आशङ्क्य स याति व्रज-मन्दिरम् ॥७॥</p>
<p>तथा श्रद्धा-मये चित्ते रोहिण्यां च विशत्य् असौ ।</p>
<p>देवकी-गर्भ-नाशस् तु ज्ञापितश् चाभवत् तदा ॥८॥</p>
<p>अष्टमे भगवान् साक्षाद् ऐश्वर्याख्यां दधत् तनुम् ।</p>
<p>प्रादुरासीन् महावीर्यः कंस-ध्वंस-चिकीर्षया ॥९॥</p>
<p>व्रज-भूमिं तदानीतः स्वरूपेणाभवद् धरिः ।</p>
<p>सन्धिनी-निर्मिता सा तु विश्वासो भित्तिर् एव च ॥१०॥</p>
<p>न ज्ञानं न च वैराग्यं तत्र दृश्यं भवेत् कदा ।</p>
<p>तत्रैव नन्द-गोपः स्याद् आनन्द इव मूर्तिमान् ॥११॥</p>
<p>उल्लास-रूपिणी तस्य यशोदा सहधर्मिणी ।</p>
<p>अजीजनन् महामायां यां शौरिर् नीतवान् व्रजात् ॥१२॥</p>
<p>क्रमशो वर्धते कृष्णः रामेण सह गोकुले ।</p>
<p>विशुद्ध-प्रेम-सूर्यस्य प्रशान्त-कर-सङ्कुले ॥१३॥</p>
<p>प्रेरिता पूतना तत्र कंसेन बाल-घातिनी ।</p>
<p>मातृ-व्याज-स्वरूपा सा ममार कृष्ण-तेजसा ॥१४॥</p>
<p>तर्क-रूपस् तृणावर्तः कृष्ण-भावान् ममार ह ।</p>
<p>भारवाहि-स्वरूपं तु बभञ्ज शकटं हरिः ॥१५॥</p>
<p>आननाभ्यन्तरे कृष्णो मात्रे प्रदर्शयन् जगत् ।</p>
<p>अदर्शयद् अविद्यां हि चिच्-छक्तिर् अतिपोषिकाम् ॥१६॥</p>
<p>दृष्ट्वा च बाल-चापल्यं गोपी सूल्लास-रूपिणी ।</p>
<p>बन्धनाय मनश् चक्रे रज्ज्वा कृष्णस्य सा वृथा ॥१७॥</p>
<p>न यस्य परिमाणं वै तस्यैव बन्धनं किल ।</p>
<p>केवलं प्रेम-सूत्रेण चकार नन्द-गेहिनी ॥१८॥</p>
<p>बाल-क्रीडा-प्रसङ्गेन कृष्णस्य बन्ध-छेदनम् ।</p>
<p>अभवद् वार्क्ष-भावात् तु निमेषाद् देव-पुत्रयोः ॥१९॥</p>
<p>अनेन दर्शितं साधु-सङ्गस्य फलम् उत्तमम् ।</p>
<p>देवोऽपि जडतां याति कुकर्म-निरतो यदि ॥२०॥</p>
<p>वत्सानां चारणे कृष्णः सखिभिर् याति काननम् ।</p>
<p>तथा वत्सासुरं हन्ति बाल-दोषम् अघं भृशम् ॥२१॥</p>
<p>तदा तु धर्म-कापट्य-स्वरूपो बक-रूप-धृक् ।</p>
<p>कृष्णेण शुद्ध-बुद्धेन निहतः कंस-पालितः ॥२२॥</p>
<p>अघोऽपि मर्दितः सर्पो नृशंसत्व-स्वरूपकः ।</p>
<p>यमुना-पुलिने कृष्णो बुभुजे सखिभिस् तदा ॥२३॥</p>
<p>गोपाल-बालकान् वत्सान् चोरयित्वा चतुर्मुखः ।</p>
<p>कृष्णस्य मायया मुग्धो बभूव जगतां विधिः ॥२४॥</p>
<p>अनेन दर्शिता कृष्ण-माधुर्ये प्रभुताऽमला ।</p>
<p>न कृष्णो विधि-बाध्यो हि प्रेयान् कृष्णः स्वतश् चिताम् ॥ २५॥</p>
<p>चिद्-अचिद्-विश्व-नाशोऽपि कृष्णैश्वर्यं न कुण्ठितम् ।</p>
<p>न कोऽपि कृष्ण-सामर्थ्य-समुद्र-लङ्घने क्षमः ॥२६॥</p>
<p>स्थूल-बुद्धि-स्वरूपोऽयं गर्दभो धेनुकासुरः ।</p>
<p>नष्टोऽभूद् बलदेवेन शुद्ध-जीवेन दुर्मतिः ॥२७॥</p>
<p>क्रूरात्मा कालीयः सर्पः सलिलं चिद्-द्रवात्मकम् ।</p>
<p>सन्दुष्य यामुनं पापो हरिणा लाञ्छितो गतः ॥२८॥</p>
<p>परम्पर-विवादात्मा दावानलो भयङ्करः ।</p>
<p>भक्षितो हरिणा साक्षाद् व्रज-धाम-शुभार्थिना ॥२९॥</p>
<p>प्रलम्बो जीव-चौरस् तु शुद्धेन शौरिणा हतः ।</p>
<p>कंसेन प्रेरितो दुष्टः प्रच्छन्नो बौद्ध-रूप-धृक् ॥३०॥</p>
<p>इति श्री-कृष्ण-संहितायां</p>
<p>कृष्ण-लीला-वर्णनं नाम</p>
<p>चतुर्थोऽध्यायः</p>
<p>॥४॥</p>
<blockquote>
<p>—ओ)०(ओ—</p>
</blockquote>
<p>(५)</p>
<blockquote>
<p>४।
पन्चमोऽध्यायः
५।
कृष्ण-लीला-वर्णनं (२)
प्रीति-प्रावृट्-समारम्भे गोप्यो भावात्मिकास् तदा ।</p>
</blockquote>
<p>कृष्णस्य गुण-गाने तु प्रमत्तास् ता हरि-प्रियाः ॥१॥</p>
<p>श्री-कृष्ण-वेणु-गीतेन व्याकुलास् ता समार्चयन् ।</p>
<p>योग-मायां महा-देवीं कृष्ण-लाभेच्छया व्रजे ॥२॥</p>
<p>येषां तु कृष्ण-दास्येच्छा वर्तते बलवत्तरा ।</p>
<p>गोपनीयं न तेषां हि स्वस्मिन् वान्यत्र किञ्चन ॥३॥</p>
<p>एतद् वै शिक्षयन् कृष्णो वस्त्राणि व्यहरन् प्रभुः ।</p>
<p>ददर्शानावृतं चित्तं रति-स्थानम् अनामयम् ॥४॥</p>
<p>ब्राह्मणांश् च जगन्नाथो यज्ञान्नं समयाचत ।</p>
<p>ब्राह्मणा न ददुर् भक्तं वर्णाभिमानिनो यतः ॥५॥</p>
<p>वेद-वाद-रता विप्राः कर्म-ज्ञान-परायणाः ।</p>
<p>विधीनां वाहकाः शश्वत् कथं कृष्ण-रता हि ते ॥६॥</p>
<p>तेषां स्त्रियस् तदागत्य श्री-कृष्ण-सन्निधिं वने ।</p>
<p>अकुर्वन्न् आत्म-दानं वै कृष्णाय परमात्मने ॥७॥</p>
<p>एतेन दर्शितं तत्त्वं जीवानां सम-दर्शनम् ।</p>
<p>श्री-कृष्ण-प्रीति-सम्पत्तौ जाति-बुद्धिर् न कारणम् ॥८॥</p>
<p>नराणां वर्ण-भागो हि सामाजिक-विधिर् मतः ।</p>
<p>त्यजन् वर्णाश्रमान् धर्मन् कृष्णार्थं हि न दोष-भाक् ॥९॥</p>
<p>इन्द्रस्य कर्म-रूपस्य निषिध्य यज्ञम् उत्सवम् ।</p>
<p>वर्षणात् प्लावनात् तस्य ररक्ष गोकुलं हरिः ॥१०॥</p>
<p>एतेन ज्ञापितं तत्त्वं कृष्ण-प्रीतिं गतस्य वै ।</p>
<p>न काचिद् वर्तते शङ्का विश्व-नाशाद् अकर्मणः ॥११॥</p>
<p>येषां कृष्णः समुद्धर्ता तेषां हन्ता न कश्चन ।</p>
<p>विधीनां न बलं तेषु भक्तानां कुत्र बन्धनम् ॥१२॥</p>
<p>विश्वास-विषये रम्ये नदी चिद्-द्रव-रूपिणी ।</p>
<p>तस्यां तु पितरं मग्नम् उद्धृत्य लीलया हरिः ॥१३॥</p>
<p>दर्शयामास वैकुण्ठं गोपेभ्यो हरिर् आत्मनः ।</p>
<p>ऐश्वर्यं कृष्ण-तत्त्वे तु सर्वदा निहितं किल ॥१४॥</p>
<p>जीवानां नित्य-सिद्धानाम् अनुगतानाम् अपि प्रियः ।</p>
<p>अकरोद् रास-लीलां वै प्रीति-तत्त्व-प्रकाशिकाम् ॥१५॥</p>
<p>अन्तर्धान-वियोगेन वर्धयन् स्मरम् उत्तमम् ।</p>
<p>गोपिका-रास-चक्रे तु ननर्त कृपया हरिः ॥१६॥</p>
<p>जडात्मके यथा विश्वे ध्रुवस्याकर्षणात् किल ।</p>
<p>भ्रमन्ति मण्डलाकाराः स-सूर्या ग्रह-सङ्कुलाः ॥१७॥</p>
<p>तथा चिद्-विषये कृष्णस्याकर्षण-बलाद् अपि ।</p>
<p>भ्रमन्ति नित्यशो जीवाः श्री-कृष्णे मध्यगे सति ॥१८॥</p>
<p>महा-रास-विहारेऽस्मिन् पुरुषः कृष्ण एव हि ।</p>
<p>सर्वे नारी-गणास् तत्र भोग्य-भोक्तृ-विचारतः ॥१९॥</p>
<p>तत्रैव परमाराध्या ह्लादिनी कृष्ण-भासिनी ।</p>
<p>भावैः सा रास-मध्य-स्था सखिभी राधिकावृता ॥२०॥</p>
<p>महा-रास-विहारान्ते जल-क्रीडा स्वभावतः ।</p>
<p>वर्तते यमुनायां वै द्रव-मय्यां सतां किल ॥२१॥</p>
<p>मुक्त्य्-अहि-ग्रस्त-नन्दस् तु कृष्णेन मोचितस् तदा ।</p>
<p>यशो-मूर्धा सुदुर्दान्तः शङ्खचूडो हतः पुरा ॥२२॥</p>
<p>घोटकात्मा हतस् तेन केशी राज्य-मदासुरः ।</p>
<p>मथुरां गन्तु-कामेन कृष्णेन कंस-वैरिणा ॥२३॥</p>
<p>घट्यानां घटकोऽक्रूरो मथुराम् अनयद् धरिम् ।</p>
<p>मल्लान् हत्वा हरिः कंसं सानुजं निपपात ह ॥२४॥</p>
<p>नास्तिक्ये विगते कंसे स्वातन्त्र्यम् उग्र-सेनकम् ।</p>
<p>तस्यैव पितरं कृष्णः कृतवान् क्षिति-पालकम् ॥२५॥</p>
<p>कंस-भार्या-द्वयं गत्वा पितरं मगधाश्रयम् ।</p>
<p>कर्म-काण्ड-स्वरूपं तं वैधव्यं विन्यवेदयत् ॥२६॥</p>
<p>श्रुत्वैतन् मागधो राजा स्व-सैन्य-परिवारितः ।</p>
<p>सप्तदश-महा-युद्धं कृतवान् मथुरा-पुरे ॥२७॥</p>
<p>हरिणा मर्दितः सोऽपि गत्वाष्टदशमे रणे ।</p>
<p>अरुन्धन् मथुरां कृष्णो जगाम द्वारकां स्वकाम् ॥२८॥</p>
<p>मथुरायां वसन् कृष्णो गुर्व्-आश्रमाश्रयात् तदा ।</p>
<p>पठित्वा सर्व-शास्त्राणि दत्तवान् सुत-जीवनम् ॥२९॥</p>
<p>स्वतः-सिद्धस्य कृष्णस्य ज्ञानं साध्यं भवेन् न हि ।</p>
<p>केवलं नर-चित्तेषु तद्-भावानां क्रमोद्गतिः ॥३०॥</p>
<p>कामिनाम् अपि कृष्णे तु रतिः स्यान् मल-संयुता ।</p>
<p>सा रतिः क्रमशः प्रीतिर् भवतीह सुनिर्मला ॥३१॥</p>
<p>कुब्जायाः प्रणये तत्त्वम् एतद् वै दर्शितं शुभम् ।</p>
<p>व्रज-भाव-सुशिक्षार्थं गोकुले चोद्धवो गतः ॥३२॥</p>
<p>पाण्डवा धर्म-शाखा हि कौरवाश् चेतराः स्मृताः ।</p>
<p>पाण्डवानां ततः कृष्णो बान्धवः कुल-रक्षकः ॥३३॥</p>
<p>अक्रूरं भगवान् दूतं प्रेरयामास हस्तिनाम् ।</p>
<p>धर्मस्य कुशलार्थं वै पापिनां त्राण-कामुकः ॥३४॥</p>
<p>इति श्री-कृष्ण-संहितायां</p>
<p>कृष्ण-लीला-वर्णनं नाम</p>
<p>पञ्चमोऽध्यायः</p>
<p>॥५॥</p>
<blockquote>
<p>—ओ)०(ओ—</p>
</blockquote>
<p>(६)</p>
<blockquote>
<p>५।
षष्ठोऽध्यायः
६।
कृष्ण-लीला-वर्णनं (३)
कर्म-काण्ड-स्वरूपोऽयं मागधः कंस-बान्धवः ।</p>
</blockquote>
<p>रुरोध मथुरां रम्यां ब्रह्म-ज्ञान-स्वरूपिणी ॥१॥</p>
<p>मायया बान्धवान् कृष्णो नीतवान् द्वारकां पुरीम् ।</p>
<p>म्लेच्छता-यवनं हित्वा स-रामो गतवान् हरिः ॥२॥</p>
<p>मुचुकुन्दं महाराजं मुक्ति-मार्गाधिकारिणम् ।</p>
<p>पदाहनद् दुराचारस् तस्य तेजोहतस् तदा ॥३॥</p>
<p>ऐश्वर्य-ज्ञान-मय्यां वै द्वारकायां गतो हरिः ।</p>
<p>उवाह रुक्मिणीं देवीं परमैश्वर्य-रूपिणीम् ॥४॥</p>
<p>प्रद्युम्नः काम-रूपो वै जातस् तस्याः हृतस् तदा ।</p>
<p>माया-रूपेण दैत्येन शम्बरेण दुरात्मना ॥५॥</p>
<p>स्वपत्न्या रति-देव्या सः शिक्षितः परवीरहा ।</p>
<p>निहत्य शम्बरं कामो द्वारकां गतवांस् तदा ॥६॥</p>
<p>मान-मय्याश् च राधायाः सत्यभामां कलां शुभाम् ।</p>
<p>उपयेमे हरिः प्रीत्या मण्य्-उद्धार-च्छलेन च ॥७॥</p>
<p>माधुर्य-ह्लादिनी-शक्तेः प्रतिच्छाया स्वरूपकाः ।</p>
<p>रुक्मिण्याद्या महिष्योऽष्ट कृष्णस्यान्तः-पुरे किल ॥८॥</p>
<p>ऐश्वर्ये फलवान् कृष्णः सन्ततेर् विस्तृतिर् यतः ।</p>
<p>सात्वतां वंश-संवृद्धिः द्वारकायां सतां हृदि ॥९॥</p>
<p>स्थूलार्थ-बोधके ग्रन्थे न तेषाम् अर्थ-निर्णयः ।</p>
<p>पृथग्-रूपेण कर्तव्यः सुधियः प्रथयन्तु तत् ॥१०॥</p>
<p>अद्वैत-रूपिणं दैत्यं हत्वा काशीं रमा-पतिः ।</p>
<p>हर-धामादहत् कृष्णस् तद्-दुष्ट-मत-पीठकम् ॥११॥</p>
<p>भौमबुद्धिमयं भौमं हत्वा स गरुडासनः ।</p>
<p>उद्धृत्य रमणीवृन्दमुपयेमे प्रियः सताम् ॥१२॥</p>
<p>घाटयित्वा जरासन्धं भीमेन धर्म-भ्रातृणा ।</p>
<p>अमोचयद् भूमि-पालान् कर्म-पाशस्य बन्धनात् ॥१३॥</p>
<p>यज्ञे च धर्म-पुत्रस्य लब्ध्वा पूजाम् अशेषतः ।</p>
<p>चकर्त शिशुपालस्य शिरः सन्द्वेष्टुर् आत्मनः ॥१४॥</p>
<p>कुरुक्षेत्र-रणे कृष्णो धरा-भारं निवर्त्य सः ।</p>
<p>समाज-रक्षणं कार्यम् अकरोत् करुणा-मयः ॥१५॥</p>
<p>सर्वासां महिषीणां च प्रतिसद्म हरिं मुनिः ।</p>
<p>दृष्ट्वा च नारदोऽगच्छद् विस्मयं तत्त्व-निर्णये ॥१६॥</p>
<p>कदर्य-भाव-रूपः स दन्तवक्रो हतस् तदा ।</p>
<p>सुभद्रां धर्म-भ्रात्रे हि नराय दत्तवान् प्रभुः ॥१७॥</p>
<p>शाल्वमायां नाशयित्वा ररक्ष द्वारकां पुरीम् ।</p>
<p>नृगं तु कृकलासत्वात् कर्म-पाशाद् अमोचयत् ॥१८॥</p>
<p>सुदाम्ना प्रीति-दत्तं च तण्डुलं भुक्तवान् हरिः ।</p>
<p>पाषण्डानां प्रदत्तेन मिष्टेन न तथा सुखी ॥१९॥</p>
<p>बलोऽपि शुद्ध-जीवोऽयं कृष्ण-प्रेम-वशं गतः ।</p>
<p>अवधीद् दिविदं मूढं निरीश्वर-प्रमोदकम् ॥२०॥</p>
<p>स्व-संविन्-निर्मिते धाम्नि हृद्-गते रोहिणी-सुतः ।</p>
<p>गोपीभिर् भाव-रूपाभी रेमे बृहद्-वनान्तरे ॥२१॥</p>
<p>भक्तानां हृदये शश्वत् कृष्ण-लीला प्रवर्तते ।</p>
<p>नटोऽपि स्व-पुरं याति भक्तानां जीवनात्यये ॥२२॥</p>
<p>कृष्णेच्छा काल-रूपा सा यादवान् भाव-रूपकान् ।</p>
<p>निवर्त्य रङ्गतः साध्वी द्वारकां प्लावयत् तदा ॥२३॥</p>
<p>प्रभासे भगवज्-ज्ञाने जराक्रान्तान् कलेवरान् ।</p>
<p>परस्पर-विवादेन मोचयामास नन्दिनी ॥२४॥</p>
<p>कृष्ण-भाव-स्वरूपोऽपि जराक्रान्तात् कलेवरात् ।</p>
<p>निर्गतो गोकुलं प्राप्तो महिम्नि स्वे महीयते ॥२५॥</p>
<p>इति श्री-कृष्ण-संहितायां</p>
<p>कृष्ण-लीला-वर्णनं नाम</p>
<p>षष्ठोऽध्यायः</p>
<p>॥६॥</p>
<blockquote>
<p>—ओ)०(ओ—</p>
</blockquote>
<p>(७)</p>
<blockquote>
<p>६।
सप्तमोऽध्यायः
७।
कृष्ण-लीला-तत्त्व-विचारः
एषा लीला विभोर् नित्या गोलोके शुद्ध-धामनि ।</p>
</blockquote>
<p>स्वरूप-भाव-सम्पन्ना चिद्-रूप-वर्तिनी किल ॥१॥</p>
<p>जीवे साम्बन्धिकी सेयं देश-काल-विचारतः ।</p>
<p>प्रवर्तेत द्विधा साऽपि पात्र-भेद-क्रमाद् इह ॥२॥</p>
<p>व्यक्ति-निष्ठा भवेद् एका सर्व-निष्ठाऽपरा मता ।</p>
<p>भक्तिमद् धृदये सा तु व्यक्ति-निष्ठा प्रकाशते ॥३॥</p>
<p>या लीला सर्व-निष्ठा तु समाज-ज्ञान-वर्धनात् ।</p>
<p>नारद-व्यास-चित्तेषु द्वापरे सा प्रवर्तिता ॥४॥</p>
<p>द्वारकायां हरिः पूर्णो मध्ये पूर्णतरः स्मृतः ।</p>
<p>मथुरायां विजानीयाद् व्रजे पूर्णतमः प्रभुः ॥५॥</p>
<p>पूर्णत्वं कल्पितं कृष्णे माधुर्य-शुद्धता-क्रमात् ।</p>
<p>व्रज-लीला-विलासो हि जीवानां श्रेष्ठ-भावना ॥६॥</p>
<p>गोपिका-रमणं तस्य भावानां श्रेष्ठ उच्यते ।</p>
<p>श्री-राधा-रमणं तत्र सर्वोर्ध्व-भावना मता ॥७॥</p>
<p>एतस्य रस-रूपस्य भावस्य चिद्-गतस्य च ।</p>
<p>आस्वादन-परा ये तु ते नरा नित्य-धर्मिनः ॥८॥</p>
<p>सामान्य-वाक्य-योगे तु रसानां कुत्र विस्तृतिः ।</p>
<p>अतो वै कविभिः कृष्ण-लीला-तत्त्वं वितन्यते ॥९॥</p>
<p>ईशो ध्यातो बृहज् ज्ञातं यज्ञेशो यजितस् तथा ।</p>
<p>न राति परमानन्दं यथा कृष्णः प्रसेवितः ॥१०॥</p>
<p>विदन्ति तत्त्वतः कृष्णं पठित्वेदं सुवैष्णवाः ।</p>
<p>लभन्ते तत् फलं यत् तु लभेद् भागवते नरः ॥११॥</p>
<p>इति श्री-कृष्ण-संहितायां</p>
<p>कृष्ण-लीलातत्त्व-वर्णनं नाम</p>
<p>सप्तमोऽध्यायः</p>
<p>॥७॥</p>
<blockquote>
<p>—ओ)०(ओ—</p>
</blockquote>
<p>(८)</p>
<blockquote>
<p>७।
अष्टमोऽध्यायः
८।
व्रज-भाव-विचारः
अत्रैव व्रज-भावानां श्रेष्ठ्यम् उक्तम् अशेषतः ।</p>
</blockquote>
<p>मथुरा-द्वारका-भावास् तेषां पुष्टिकरा मताः ॥१॥</p>
<p>जीवस्य मङ्गलार्थाय व्रज-भावो विविच्यते ।</p>
<p>यद्-भाव-सङ्गतो जीवश् चामृतत्वाय कल्पते ॥२॥</p>
<p>अन्वय-व्यतिरेकाभ्यां विविच्योऽयं मयाधुना ।</p>
<p>अन्वयात् पञ्च सम्बन्धाः शान्त-दास्यादयश् च ये ॥३॥</p>
<p>केचित् तु व्रज-राजस्य दास-भागवताः सदा ।</p>
<p>अपरे सख्य-भावाढ्याः श्रीदाम-सुबलदयः ॥४॥</p>
<p>यशोदा-रोहिणी-नन्दाः वात्सल्य-भाव-संस्थिताः ।</p>
<p>राधाद्याः कान्त-भावे तु वर्तन्ते रास-मण्डले ॥५॥</p>
<p>वृन्दावनं विना नास्ति शुद्ध-सम्बन्ध-भावकः ।</p>
<p>अतो वै शुद्ध-जीवानां रम्ये वृन्दावने रतिः ॥६॥</p>
<p>तत्रैव कान्त-भावस्य श्रेष्ठता शास्त्र-सम्मता ।</p>
<p>जीवस्य नित्य-धर्मोऽयं भगवद्-भोग्यता मता ॥७॥</p>
<p>न तत्र कुण्ठता काचित् वर्तते जीवकृष्णयोः ।</p>
<p>अखण्ड-परमानन्दः सदा स्यात् प्रीति-रूप-धृक् ॥८॥</p>
<p>सम्भोग-सुख-पुष्ट्य्-अर्थं विप्रलम्भोऽपि सम्मतः ।</p>
<p>मथुरा-द्वारका-चिन्ता व्रज-भाव-विवर्धिनी ॥९॥</p>
<p>प्रपञ्च-बद्ध-जीवानां वैध-धर्माश्रयात् पुरा ।</p>
<p>अधुना कृष्ण-सम्प्राप्तौ पारकीय-रसाश्रयः ॥१०॥</p>
<p>श्री-गोपी-भावम् आश्रित्य मञ्जरी-सेवनं तदा ।</p>
<p>सखीनां सङ्गतिस् तस्मात् तस्माद् राधा-पदाश्रयः ॥११॥</p>
<p>तत्रैव भाव-बाहुल्यान् महाभावो भवेद् ध्रुवम् ।</p>
<p>तत्रैव कृष्ण-सम्भोगः सर्वानन्द-प्रदायकः ॥१२॥</p>
<p>एतस्यां व्रज-भावानां सम्पत्तौ प्रतिबन्धकाः ।</p>
<p>अष्टादश-विधाः सन्ति शत्रवः प्रीति-दूषकाः ॥१३॥</p>
<p>आदौ दुष्ट-गुरु-प्राप्तिः पूतना स्तन्य-दायिनी ।</p>
<p>वात्या-रूप-कुतर्कस् तु तृणावर्त इतीरितः ॥१४॥</p>
<p>तृतीये भार-वाहित्वं शकटं बुद्धि-मर्दकम् ।</p>
<p>चतुर्थे बाल-दोषाणां स्वरूपो वत्स-रूप-धृक् ॥१५॥</p>
<p>पञ्चमे धर्म-कापट्यं नामापराध-रूपकम् ।</p>
<p>बक-रूपी महा-धूर्तो वैष्णवानां विरोधकः ॥१६॥</p>
<p>तत्रैव सम्प्रदायानां बाह्य-लिङ्ग-समादरात् ।</p>
<p>दाम्भिकानां न सा प्रीतिः कृष्णे व्रज-निवासिनि ॥१७॥</p>
<p>नृशंसत्वं प्रचण्डत्वम् अघासुर-स्वरूपकम् ।</p>
<p>षष्ठापराध-रूपोऽयं वर्तते प्रतिबन्धकः ॥१८॥</p>
<p>बहु-शास्त्र-विचारेण यन् मोहो वर्तते सताम् ।</p>
<p>स एव सप्तमो लक्ष्यो ब्रह्मणो मोहने किल ॥१९॥</p>
<p>धेनुकः स्थूल-बुद्धिः स्याद् गर्दभस् ताल-रोधकः ।</p>
<p>अष्टमे लक्ष्यते दोषः सम्प्रदाये सतां महान् ॥२०॥</p>
<p>इन्द्रियाणि भजन्त्य् एके त्यक्त्वा वैध-विधिं शुभम् ।</p>
<p>नवमे वृषभास् तेऽपि नश्यन्ते कृष्ण-तेजसा ॥२१॥</p>
<p>खलता दशमे लक्ष्या कालीये सर्प-रूपके ।</p>
<p>सम्प्रदाय-विरोधोऽयं दावानलो विचिन्त्यते ॥२२॥</p>
<p>प्रलम्बो द्वादशे चौर्यम् आत्मनो ब्रह्म-वादिनाम् ।</p>
<p>प्रविष्टः कृष्ण-दास्येऽपि वैष्णवानां सुतस्करः ॥२३॥</p>
<p>कर्मणः फलम् अन्वीक्ष्य देवेन्द्रादि-प्रपूजनम् ।</p>
<p>त्रयोदशात्मको दोषो वर्जनीयः प्रयत्नतः ॥२४॥</p>
<p>चौर्यानृत-मयो दोषो व्योमासुर-स्वरूपकः ।</p>
<p>श्री-कृष्ण-प्रीति-पर्याप्तौ नराणां प्रतिबन्धकः ॥२५॥</p>
<p>वरुणालय-सम्प्राप्तिर् नन्दस्य चित्त-मादकम् ।</p>
<p>वर्जनीयं सदा सद्भिर् विस्मृतिर् ह्य् आत्मनो यतः ॥२६॥</p>
<p>प्रतिष्ठा-परता भक्ति-च्छलेन भोग-कामना ।</p>
<p>शङ्खचूड इति प्रोक्तः षोडशः प्रतिबन्धकः ॥२७॥</p>
<p>आनन्द-वर्धने किञ्चित् सायुज्यं भासते हृदि ।</p>
<p>तन् नन्द-भक्षकः सर्पस् तेन मुक्तः सुवैष्णवः ॥२८॥</p>
<p>भक्ति-तेजः-समृद्ध्या तु स्वोत्कर्ष-ज्ञानवान् नरः ।</p>
<p>कदाचिद् दुष्ट-बुद्ध्या तु केशिघ्नम् अवमन्यते ॥२९॥</p>
<p>दोषाश् चाष्टादश ह्य् एते भक्तानां शत्रवो हृदि ।</p>
<p>दमनीयाः प्रयत्नेन कृष्णानन्द-निषेविना ॥३०॥</p>
<p>ज्ञानिनां माथुरा दोषाः कर्मिणां पुर-वर्तिनः ।</p>
<p>वर्जनीयाः सदा किन्तु भक्तानां व्रज-दूषकाः ॥३१॥</p>
<p>इति श्री-कृष्ण-संहितायां</p>
<p>व्रज-भावानाम् अन्वयव्यतिरेकविचारो नाम</p>
<p>अष्टमोऽध्यायः</p>
<p>॥८॥</p>
<blockquote>
<p>—ओ)०(ओ—</p>
</blockquote>
<p>(९)</p>
<blockquote>
<p>८।
नवमोऽध्यायः
९।
कृष्णाप्ति-वर्णनम्
व्यासेन व्रज-लीलायां नित्य-तत्त्वं प्रकाशितम् ।</p>
</blockquote>
<p>प्रपञ्च-जनितं ज्ञानं नाप्नोति यत् स्वरूपकम् ॥१॥</p>
<p>जीवस्य सिद्ध-सत्तायां भासते तत्त्वम् उत्तमम् ।</p>
<p>दूरता-रहिते शुद्धे समाधौ निर्विकल्पके ॥२॥</p>
<p>माया-सूतस्य विश्वस्य चिच्-छायत्वात् समानता ।</p>
<p>चिच्-छक्त्य्-आविष्कृते कार्ये समाधाव् अपि चात्मनि ॥३॥</p>
<p>तस्मात् तु व्रज-भावानां कृष्ण-नाम-गुणात्मनाम् ।</p>
<p>गुणैर् जाड्यात्मकैः शश्वत् सादृश्यम् उपलक्ष्यते ॥४॥</p>
<p>स्व-प्रकाश-स्वभावोऽयं समाधिः कथ्यते बुधैः ।</p>
<p>अतिसूक्ष्म-स्वरूपत्वात् संशयात् स विलुप्यते ॥५॥</p>
<p>वयं तु संशयं त्यक्त्वा पश्यामस् तत्त्वम् उत्तमम् ।</p>
<p>वृन्दावनान्तरे रम्ये श्री-कृष्ण-रूप-सौभगम् ॥६॥</p>
<p>नर-भाव-स्वरूपोऽयं चित्-तत्त्व-प्रतिपोषकः ।</p>
<p>स्निग्ध-श्यामात्मको वर्णः सर्वानन्द-विवर्धकः ॥७॥</p>
<p>त्रि-तत्त्व-भङ्गिमा-युक्तो राजीव-नयनान्वितः ।</p>
<p>शिखि-पिच्छ-धरः श्रीमान् वन-माला-विभूषितः ॥८॥</p>
<p>पीताम्बरः सुवेशाढ्यो वंशी-न्यस्त-मुखाम्बुजः ।</p>
<p>यमुना-पुलिने रम्ये कदम्ब-तलम् आश्रितः ॥९॥</p>
<p>एतेन चित्-स्वरूपेण लक्षणेन जगत्-पतिः ।</p>
<p>लक्षितो नन्दजः कृष्णो वैष्णवेन समाधिना ॥१०॥</p>
<p>आकर्षण-स्वरूपेण वंशी-गीतेन सुन्दरः ।</p>
<p>मादयन् विश्वम् एतद् वै गोपीनाम् अहरन् मनः ॥११॥</p>
<p>जात्यादि-मद-विभ्रान्त्या कृष्णाप्तिर् दुर्हृदां कुतः ।</p>
<p>गोपीनां केवलं कृष्णश् चित्तम् आकर्षणे क्षमः ॥१२॥</p>
<p>गोपी-भावात्मकाः सिद्धाः साधकास् तद्-अनुकृतेः ।</p>
<p>द्विविधाः साधवो ज्ञेयाः परमार्थ-विदा सदा ॥१३॥</p>
<p>संसृतौ भ्रमतां कर्णे प्रविष्टं कृष्ण-गीतकम् ।</p>
<p>बलाद् आकर्षयंश् चित्तम् उत्तमान् कुरुते हि तान् ॥१४॥</p>
<p>पुम्भावे विगते शीघ्रं स्त्री-भावो जायते तदा ।</p>
<p>पूर्व-रागो भवेत् तेषाम् उन्माद-लक्षणान्वितः ॥१५॥</p>
<p>श्रुत्वा कृष्ण-गुणं तत्र दर्शकाद् धि पुनः पुनः ।</p>
<p>चित्रितं रूपम् अन्वीक्ष्य वर्धते लालसा भृशम् ॥१६॥</p>
<p>प्रथमं सहजं ज्ञानं द्वितीयं शास्त्र-वर्णनम् ।</p>
<p>तृतीयं कौशलं विश्वे कृष्णस्य चेश-रूपिणः ॥१७॥</p>
<p>व्रज-भावाश्रये कृष्णे श्रद्धा तु राग-रूपका ।</p>
<p>तस्मात् सङ्गोऽथ साधूनां वर्तते व्रज-वासिनाम् ॥१८॥</p>
<p>कदाचिद् अभिसारः स्याद् यमुना-तट-सन्निधौ ।</p>
<p>घटते मिलनं तत्र कान्तेन सहितं शुभम् ॥१९॥</p>
<p>कृष्ण-सङ्गात् परानन्दः स्वभावेन प्रवर्तते ।</p>
<p>पूर्वाश्रितं सुखं गार्ह्यं तत्-क्षणाद् गोष्पदायते ॥२०॥</p>
<p>वर्धते परमानन्दो हृदये च दिने दिने ।</p>
<p>आत्मनामात्मनि प्रेष्ठे नित्य-नूतन-विग्रहे ॥२१॥</p>
<p>चिद्-आनन्दस्य जीवस्य सच्चिद्-आनन्द-विग्रहे ।</p>
<p>याऽनुरक्तिः स्वतः-सिद्धा सा रतिः प्रीति-बीजकम् ॥२२॥</p>
<p>सा रती रसम् आश्रित्य वर्धते रस-रूप-धृक् ।</p>
<p>रसः पञ्च-विधो मुख्यः गौणः सप्त-विधस् तथा ॥२३॥</p>
<p>शान्त-दास्यादयो मुख्याः सम्बन्ध-भाव-रूपकाः ।</p>
<p>रसा वीरादयो गौणाः सम्बन्धोत्थाः स्वभावतः ॥२४॥</p>
<p>रस-रूपम् अवाप्येयं रतिर् भाति स्वरूपतः ।</p>
<p>विभावैर् अनुभावैश् च सात्त्विकैर् व्यभिचारिभिः ॥२५॥</p>
<p>एषा कृष्ण-रतिः स्थायी भावो भक्ति-रसो भवेद् ।</p>
<p>बद्धे भक्ति-स्वरूपा सा मुक्ते सा प्रीति-रूपिणी ॥२६॥</p>
<p>मुक्ते सा वर्तते नित्या बद्धे सा साधिता भवेत् ।</p>
<p>नित्य-सिद्धस्य भावस्य प्राकट्यं हृदि साध्यता ॥२७॥</p>
<p>आदर्शाच् चिन्-मयाद् विश्वात् सम्प्राप्तं सुसमाधिना ।</p>
<p>सहजेन महाभागैर् व्यासादिभिर् इदं मतम् ॥ २८॥</p>
<p>महा-भावाविर्भावो महा-रासावधिः क्रिया ।</p>
<p>नित्य-सिद्धस्य जीवस्य नित्य-सिद्धे परात्मनि ॥२९॥</p>
<p>एतावज् जड-जन्यानां वाक्यानां चरमा गतिः ।</p>
<p>यद्-ऊर्ध्वं वर्तते तन् नो समाधौ परिदृश्यताम् ॥३०॥</p>
<p>इति श्री-कृष्ण-संहितायां</p>
<p>कृष्णाप्ति-वर्णनं नाम</p>
<p>नवमोऽध्यायः</p>
<p>॥९॥</p>
<blockquote>
<p>—ओ)०(ओ—</p>
</blockquote>
<p>(१०)</p>
<blockquote>
<p>९।
दसमोऽध्यायः
१०।
कृष्णाप्त-जन-चरित्रम्
येषां रागोदितः कृष्णे श्रद्धा वा विमलोदिता ।</p>
</blockquote>
<p>तेषाम् आचरणं शुद्धं सर्वत्र परिदृश्यते ॥१॥</p>
<p>अशुद्धाचरणे तेषाम् अश्रद्धा वर्तते स्वतः ।</p>
<p>प्रपञ्च-विषयाद् रागो वैकुण्ठाभिमुखो यतः ॥२॥</p>
<p>अधिकार-विचारेण गुण-दोषौ विविच्यते ।</p>
<p>त्यजन्ति सततं वादान् शुष्क-तर्काननात्मकान् ॥३॥</p>
<p>सम्प्रदाय-विवादेषु बाह्य-लिङ्गादिषु क्वचित् ।</p>
<p>न द्विषन्ति न सज्जन्ते प्रयोजन-परायणाः ॥४॥</p>
<p>तत् कर्म हरि-तोषं यत् सा विद्या तन्-मतिर् यया ।</p>
<p>स्मृत्वैतन् नियतं कार्यं साधयन्ति मनीषिणः ॥५॥</p>
<p>जीवने मरणे वापि बुद्धिस् तेषां न मुह्यति ।</p>
<p>धीरा नम्र-स्वभावाश् च सर्व-भूत-हिते रताः ॥६॥</p>
<p>आत्मा शुद्धः केवलस् तु मनो जाड्योद्भवं ध्रुवम् ।</p>
<p>देहं प्रापञ्चिकं शश्वद् एतत् तेषां निरूपितम् ॥ ७॥</p>
<p>जीवश् चिद्-भगवद्-दासः प्रीति-धर्मात्मकः सदा ।</p>
<p>प्राकृते वर्तमानोऽयं भक्ति-योग-समन्वितः ॥८॥</p>
<p>ज्ञात्वैतद् व्रज-भावाढ्या वैकुण्ठ-स्थाः सदात्मनि ।</p>
<p>भजन्ति सर्वदा कृष्णं सच्-चिद्-आनन्द-विग्रहम् ॥ ९॥</p>
<p>चित्-सत्त्वे प्रेम-बाहुल्याल् लिङ्ग-देहे मनो-मये ।</p>
<p>मिश्र-भाव-गता सा तु प्रीतिर् उत्प्लाविता सती ॥१०॥</p>
<p>प्रीति-कार्यम् अतो बद्धे मनो-मयम् इतीक्षितम् ।</p>
<p>पुनस् तद्-व्यापितं देहे प्रत्यग्-भाव-समन्वितम् ॥११॥</p>
<p>सार-ग्राही भजन् कृष्णं योषिद्-भावाश्रितेऽत्मनि ।</p>
<p>वीरवत् कुरुते बाह्ये शारीरं कर्म नित्यशः ॥१२॥</p>
<p>पुरुषेषु महा-वीरो योषित्सु पुरुषस् तथा ।</p>
<p>समाजेषु महाभिज्ञो बालकेषु सुशिक्षकः ॥१३॥</p>
<p>अर्थ-शास्त्र-विदां श्रेष्ठः परमार्थ-प्रयोजकः ।</p>
<p>शान्ति-संस्थापको युद्धे पापिनां चित्त-शोधकः ॥१४॥</p>
<p>बाहुल्यात् प्रेम-सम्पत्तेः स कदाचिज् जन-प्रियः ।</p>
<p>अन्तरङ्गं भजत्य् एव रहस्यं रहसि स्थितः ॥१५॥</p>
<p>कदाहं श्री-व्रजारण्ये यमुना-तटम् आश्रितः ।</p>
<p>भजामि सच्-चिद्-आनन्दं सार-ग्राहि-जनान्वितः ॥१६॥</p>
<p>सार-ग्राहि-वैष्णवानां पदाश्रयः सदास्तु मे ।</p>
<p>यत्-कृपा-लेश-मात्रेण सार-ग्राही भवेन् नरः ॥१७॥</p>
<p>वैष्णवाः कोमल-श्रद्धा मध्यमाश् चोत्तमास् तथा ।</p>
<p>ग्रन्थम् एतत् समासाद्य मोदन्तां कृष्ण-प्रीतये ॥१८॥</p>
<p>परमार्थ-विचारेऽस्मिन् बाह्य-दोष-विचारतः ।</p>
<p>न कदाचिद् धत-श्रद्धः सार-ग्राहि-जनो भवेत् ॥१९॥</p>
<p>अष्टादश-शते शाके भद्रके दत्त-वंशजः ।</p>
<p>केदारोऽरचयच् छास्त्रम् इदं साधु-जन-प्रियम् ॥२०॥</p>
<p>इति श्री-कृष्ण-संहितायां</p>
<p>कृष्णाप्त-जन-चरित्र-वर्णनं नाम</p>
<p>दशमोऽध्यायः</p>
<p>॥१०॥</p>
<p>।ओ हरिः हरिः हरिः ।ओ</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH_vaiShNavaH/gauDIyaH/tattvam/kRShNa-saMhitA/">कृष्ण-संहिता </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: कृष्ण-संहिता</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2023 Oct 15 16:46:43 UTC. (<a href="http://google.com/search?q=16%3a46%3a43%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
