<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | भक्ति-चन्द्रिका</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/tattvam/bhakti-chandrikA/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/tattvam/bhakti-chandrikA/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:title" content="भक्ति-चन्द्रिका" />
<meta property="og:description" content="श्री-श्री-भक्ति-चन्द्रिका
अथ प्रथमः पटलः कान्तं शान्तम् अशेष-जीव-हृदयानन्द-स्वरूपं परं
सर्वात्मानम् अनन्तम् आद्यम् अमलं विश्वाश्रयं केवलम् ।
भक्त्य्-आनन्द-रसैक-विग्रह-वरं भक्तैक-भक्ति-प्रियं
भक्तावेश-धरं विभुं कम् अपि तं गौरं सदोपास्महे ॥१॥
कामाग्नि-माया-शशि-बद्ध-मूर्तिर्
नामामृताब्धिर् विहरन् स्व-शक्त्या ।
नामैक-गम्योरस-सार-मूर्तिर्
नामात्मको नाम-विनोद-कारी ॥२॥
भक्तीशयोर् अभेदेन कृष्ण-चैतन्य उच्यते ।
भेदात् कृष्णस्य भक्तेश् च प्रसिद्धिस् तत्त्व-वेदिनाम् ॥३॥
नाम-चिन्तामणिः ख्यातो नाम-रूपी जनार्दनः ।
स एव कृष्ण-चैतन्यस् तस्य नामात्मको मनुः ॥४॥
अत्रारि-मित्र-चिन्तापि न कार्या राशि-भेदतः ।
सर्वात्मा सर्व-बन्धुश् च सर्व-मित्रं जगत्-पतिः ॥५॥
सर्वेऽधिकारिणस् तत्र पूजा-चर्या-जपादिषु ॥६॥" />
<meta property="og:type" content="article" />
<meta property="og:url" content="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/" /><meta property="article:section" content="gauDIyaH" />



<meta itemprop="name" content="भक्ति-चन्द्रिका">
<meta itemprop="description" content="श्री-श्री-भक्ति-चन्द्रिका
अथ प्रथमः पटलः कान्तं शान्तम् अशेष-जीव-हृदयानन्द-स्वरूपं परं
सर्वात्मानम् अनन्तम् आद्यम् अमलं विश्वाश्रयं केवलम् ।
भक्त्य्-आनन्द-रसैक-विग्रह-वरं भक्तैक-भक्ति-प्रियं
भक्तावेश-धरं विभुं कम् अपि तं गौरं सदोपास्महे ॥१॥
कामाग्नि-माया-शशि-बद्ध-मूर्तिर्
नामामृताब्धिर् विहरन् स्व-शक्त्या ।
नामैक-गम्योरस-सार-मूर्तिर्
नामात्मको नाम-विनोद-कारी ॥२॥
भक्तीशयोर् अभेदेन कृष्ण-चैतन्य उच्यते ।
भेदात् कृष्णस्य भक्तेश् च प्रसिद्धिस् तत्त्व-वेदिनाम् ॥३॥
नाम-चिन्तामणिः ख्यातो नाम-रूपी जनार्दनः ।
स एव कृष्ण-चैतन्यस् तस्य नामात्मको मनुः ॥४॥
अत्रारि-मित्र-चिन्तापि न कार्या राशि-भेदतः ।
सर्वात्मा सर्व-बन्धुश् च सर्व-मित्रं जगत्-पतिः ॥५॥
सर्वेऽधिकारिणस् तत्र पूजा-चर्या-जपादिषु ॥६॥">

<meta itemprop="wordCount" content="4524">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="भक्ति-चन्द्रिका"/>
<meta name="twitter:description" content="श्री-श्री-भक्ति-चन्द्रिका
अथ प्रथमः पटलः कान्तं शान्तम् अशेष-जीव-हृदयानन्द-स्वरूपं परं
सर्वात्मानम् अनन्तम् आद्यम् अमलं विश्वाश्रयं केवलम् ।
भक्त्य्-आनन्द-रसैक-विग्रह-वरं भक्तैक-भक्ति-प्रियं
भक्तावेश-धरं विभुं कम् अपि तं गौरं सदोपास्महे ॥१॥
कामाग्नि-माया-शशि-बद्ध-मूर्तिर्
नामामृताब्धिर् विहरन् स्व-शक्त्या ।
नामैक-गम्योरस-सार-मूर्तिर्
नामात्मको नाम-विनोद-कारी ॥२॥
भक्तीशयोर् अभेदेन कृष्ण-चैतन्य उच्यते ।
भेदात् कृष्णस्य भक्तेश् च प्रसिद्धिस् तत्त्व-वेदिनाम् ॥३॥
नाम-चिन्तामणिः ख्यातो नाम-रूपी जनार्दनः ।
स एव कृष्ण-चैतन्यस् तस्य नामात्मको मनुः ॥४॥
अत्रारि-मित्र-चिन्तापि न कार्या राशि-भेदतः ।
सर्वात्मा सर्व-बन्धुश् च सर्व-मित्रं जगत्-पतिः ॥५॥
सर्वेऽधिकारिणस् तत्र पूजा-चर्या-जपादिषु ॥६॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022,\u0022mainSections\u0022:[\u0022pancharatragamah\u0022],\u0022mainsections\u0022:[\u0022pancharatragamah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/tattvam\/bhakti-chandrikA\/".replace(basePath, "/");
  pageVars.pageParams = {};
  pageVars.pageSource = "gauDIyaH\/tattvam\/bhakti-chandrikA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>




    <link rel="stylesheet" href="/AgamaH_vaiShNavaH/css/fonts.css">
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> भक्ति-चन्द्रिका</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="भक्ति-चन्द्रिका">भक्ति-चन्द्रिका</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/tattvam/bhakti-chandrikA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्री-श्री-भक्ति-चन्द्रिका</p>
<h3 id="अथ-परथम-पटल">अथ प्रथमः पटलः</h3>
<p>कान्तं शान्तम् अशेष-जीव-हृदयानन्द-स्वरूपं परं</p>
<p>सर्वात्मानम् अनन्तम् आद्यम् अमलं विश्वाश्रयं केवलम् ।</p>
<p>भक्त्य्-आनन्द-रसैक-विग्रह-वरं भक्तैक-भक्ति-प्रियं</p>
<p>भक्तावेश-धरं विभुं कम् अपि तं गौरं सदोपास्महे ॥१॥</p>
<p>कामाग्नि-माया-शशि-बद्ध-मूर्तिर्</p>
<p>नामामृताब्धिर् विहरन् स्व-शक्त्या ।</p>
<p>नामैक-गम्योरस-सार-मूर्तिर्</p>
<p>नामात्मको नाम-विनोद-कारी ॥२॥</p>
<p>भक्तीशयोर् अभेदेन कृष्ण-चैतन्य उच्यते ।</p>
<p>भेदात् कृष्णस्य भक्तेश् च प्रसिद्धिस् तत्त्व-वेदिनाम् ॥३॥</p>
<p>नाम-चिन्तामणिः ख्यातो नाम-रूपी जनार्दनः ।</p>
<p>स एव कृष्ण-चैतन्यस् तस्य नामात्मको मनुः ॥४॥</p>
<p>अत्रारि-मित्र-चिन्तापि न कार्या राशि-भेदतः ।</p>
<p>सर्वात्मा सर्व-बन्धुश् च सर्व-मित्रं जगत्-पतिः ॥५॥</p>
<p>सर्वेऽधिकारिणस् तत्र पूजा-चर्या-जपादिषु ॥६॥</p>
<p>मनवो बहुशस् तस्य धर्म-कामार्थ-मोक्षदाः ।</p>
<p>सतां भागवती-भक्ति-प्रदाः प्रेम-प्रदाः क्वचित् ॥७॥</p>
<p>भक्ति-प्रकाशं विधिवच् चन्द्र-ज्योत्स्नेव चन्द्रिका ।</p>
<p>कर्त्री चेन् नामतो भक्ति-चन्द्रिका कथ्यते बुधैः ।</p>
<p>तद्-अर्थं मन्त्र-चर्याणां विधानं कथ्यते क्रमात् ॥८॥</p>
<p>तत्रादाव् उद्धरेन् मन्त्रांस् ततश् चर्याविधिं क्रमात् ।</p>
<p>तेनैव यो जपेन् मन्त्रं लभते सिद्धिम् उत्तमाम् ॥९॥</p>
<p>मन्त्रोद्धारम् अहं वक्ष्ये सर्व-कामार्थ-सिद्धये ।</p>
<p>कामो धरित्री-मायेन्दु-कलितः स्याद् रति-प्रियः ॥१०॥</p>
<p>अजो वह्नि-रमा-युक्तश् चन्द्र-खण्ड-युतः परः ।</p>
<p>प्रेमाख्यो नाम बीजोऽयं प्रेम-भक्ति-प्रदायकः ॥११॥</p>
<p>कृष्ण-चैतन्य ङेर् वहि-जायान्तो मनुर् उत्तमः ।</p>
<p>जपाद् अस्यैव मन्त्रस्य सर्व-सिद्धिं व्रजेन् नरः ॥१२॥</p>
<p>रां ऐं ह्रीं कमला-बीजं प्रत्येकेन नियोजयेत् ।</p>
<p>काम-स्थाने नृसिंहं च वेदादि-षड्-विधो मनुः ।</p>
<p>एकेन साधयेत् सर्वं प्रेम-भक्तिं विशेषतः ॥१३॥</p>
<p>एषाम् एकतमं मन्त्रं यो जपेत् स महा-मुनिः ।</p>
<p>स्तुत्यते सर्व-देवैश् च स च भागवतोत्तमः ॥१४॥</p>
<p>अथ चर्या-विधिं वक्ष्ये सर्व-मन्त्रार्थ-साधनम् ।</p>
<p>सिद्धो न जायते मन्त्रो विना येन जपादिभिः ॥१५॥</p>
<p>ब्राह्मे मुहूर्ते उत्थाय साधकः स्थिर-बुद्धिमान् ।</p>
<p>भालाम्बुजे गुरुं शुद्धं गौर-वर्णं स्मिताननम् ॥१६॥</p>
<p>शुक्ल-माल्याम्बर-धरं शुभ्र-चन्दन-शोभितम् ।</p>
<p>स्वस्तिकासन-संविष्टं व्याख्या-मुद्रा-कराम्बुजम् ॥१७॥</p>
<p>ध्यात्वैव तत् पदाम्भोज-रजोभिर् वपुर् आत्मनः ।</p>
<p>संशोध्य हृदि-देवेशं सञ्चिन्त्य तत् पदाम्बुजे ॥१८॥</p>
<p>यथा-शक्ति जपेन् मन्त्रम् आत्मानं तन्-मयं पुनः ।</p>
<p>भावयन् प्रातर् उत्थाय स्नानार्थं च जलाशयम् ।</p>
<p>गत्वा स्नात्वा जलेकृत्वा चतुरस्रं च मण्डलम् ॥१९॥</p>
<p>तत्रैवाहयेन् मन्त्री तीर्थानि मनुनाधुना ।</p>
<p>गङ्गे च यमुने चैव गोदावरि सरस्वति ॥२०॥</p>
<p>नर्मदे सिन्धु कावेरि जलेऽस्मिन् सन्निधिं कुरु ।</p>
<p>इत्य् अनेनाङ्कुशेनैव मुद्रया सूर्य-मण्डलात् ॥२१॥</p>
<p>तत्राष्टधा जपन् मन्त्रं शिरस्य् अञ्जलिम् अष्टधा ।</p>
<p>दत्त्वा तत्र त्रिधाप्लुत्य कृत्वा सन्ध्यादिकं सुधीः ॥२२॥</p>
<p>कामं प्रेमाख्यम् उच्चार्य कृष्ण-चैतन्यम् आदरात् ।</p>
<p>तर्पयामीति मन्त्रेण पञ्च-विंशतिम् अञ्जलीन् ॥२३॥</p>
<p>दत्त्वा निर्वर्त्य विधिवत् स्नानं साधक-सत्तमः ।</p>
<p>पूजा-गृह-द्वार-देशे शुचिर् भूत्वोपविश्य च ।</p>
<p>सम्पूज्य द्वारपालांश् च देहलीं लङ्घयेत् ॥२४॥</p>
<p>ततः—</p>
<p>आसनस्थोऽपि भूतानां शान्ति-कर्म समाचरेत् ।</p>
<p>उत्पतन्तीह भूता ये पृथिव्य्-अम्बर-वासिनः ॥२५॥</p>
<p>पृथ्वि त्वया धृता लोका देवि त्वं विष्णुना धृता ।</p>
<p>त्वं च धारय मां नित्यं पवित्रं कुरु चासनम् ॥२६॥</p>
<p>इत्य् आमन्त्र्यासनं मन्त्री तथा धारादि-पञ्चभिः ।</p>
<p>पूजयित्वा तु तत्रैव प्राङ्-मुखः साधकोत्तमः ॥२७॥</p>
<p>स्वस्तिकासन-संविस्टो वामाङ्घ्रि-घातन-त्रयम् ।</p>
<p>ऊर्ध्व-ताल-त्रयं दत्त्वा दृष्ट्यापूजालयाद् बहिः ॥२८॥</p>
<p>भौमान्तरीक्ष-दिव्यांस् तान् विघ्नान् निःसारयेत् ॥२९॥</p>
<p>ततः—</p>
<p>अस्त्रेण गन्ध-पुष्पाभ्यां करौ संशोध्य साधकः ।</p>
<p>पुनर् अस्त्रेण सम्प्रोक्ष्य गन्धं पुष्पं जलं ततः ॥३०॥</p>
<p>अमृतीकृत्य मूलेन कुर्यान् मन्त्रितम् उत्तमम् ।</p>
<p>ततः स्फोटिकया कुर्याद् दिग्-बन्धनम् अतः परम् ॥३१॥</p>
<p>प्राकार-त्रितयं वह्नेर् विधाय तस्य मध्यतः ।</p>
<p>स्थित्वाचरेद् भूत-शुद्धिं यथा-क्रमम् अनन्य-धीः ॥३२॥</p>
<p>ज्ञान-कर्मेन्द्रियैर् भूतैः सूक्ष्म-भूतैश् च पञ्चभिः ।</p>
<p>प्रकृत्या मनसा बुद्ध्याप्य् अहङ्कारेण शुद्ध-धीः ॥३३॥</p>
<p>स्व-स्व-कार्य-युतैर् जीवं सुषुम्ना-वर्त्मना ततः ।</p>
<p>नीत्वा ब्रह्मणि संयोज्य सोऽहम् इत्य् एव योजयेत् ॥३४॥</p>
<p>शून्यं शरीरं सञ्चिन्त्य वायु-बीजानि षोडश ।</p>
<p>वामनासा-पुटे धीमान् जपन् यत्नेन शुद्ध-धीः ॥३५॥</p>
<p>वामनासा-पुटेनैव वायम् आकृष्य वायुना ।</p>
<p>तेन नाभि-स्थितं वायु-मण्डलं वर्धयेत् ततः ॥३६॥</p>
<p>तेन यत्नेन संशोध्य वाम-कुक्षि-स्थितं पुनः ।</p>
<p>पुरुषं पाप-सङ्घातं श्यामं रक्त-विलोचनम् ॥३७॥</p>
<p>अङ्गुष्ठैक-मितं दुष्टम् अधोमुखम् अतः परम् ।</p>
<p>स्तम्भयित्वानिलं यत्नाच् चतुःषष्ठि-मितं जपन् ॥३८॥</p>
<p>जपन् द्वात्रिंश-द्वारं तद् दक्षिणेन शनैस् त्यजेत् ॥३९॥</p>
<p>पुनर् दक्षिणया वायुम् आकृष्य वह्नि-मन्त्रतः ।</p>
<p>स्तम्भयित्वानिक्लं मन्त्री-योगेन कुम्भकेन हि ॥४०॥</p>
<p>प्रज्वाल्य वायुना वह्निं सन्दह्य पाप-देहिनम् ।</p>
<p>तद् भस्म-सहितं वायुं वामया सन्त्यजेद् बहिः ॥४१॥</p>
<p>वामया वायुम् आकृष्य जपन्न् एवेन्दु-सञ्ज्ञकम् ।</p>
<p>बीजं मध्यम् अनाभ्याच ललाटेन्दौ नियोज्य च ॥४२॥</p>
<p>वारुणेनैव संस्तम्भ्य वायुं तच् चन्द्र-मण्डलात् ।</p>
<p>विधायामृत-दृष्टिं च तयामृती-कृतं वपुः ॥४३॥</p>
<p>विचिन्त्य शक्ति-बीजेन शरीरं सुदृढं पुनः ।</p>
<p>भावयन् सन्त्यजेद् वायुं दक्षिणेनैव वर्त्मना ॥४४॥</p>
<p>पूर्व-स्थापित-जीवादीन् स्वे स्वे स्थाने नियोजयेत् ।</p>
<p>हंस इत्य् एष मन्त्रेण जीव-न्यासं ततश् चरेत् ॥४५॥</p>
<p>जीव-न्यास-मनुं वक्ष्ये सर्व-कर्माङ्गम् उत्तमम् ।</p>
<p>वेदादिर् बिन्दुमान् शेषः शक्तिर् अङ्कुश एव च ॥४६॥</p>
<p>चादिलान्तं सेन्दु-खण्डं हो हंसः सोऽहम् एव च ।</p>
<p>मम प्राणा इह प्राणाः पुनः पूर्व-मनुं पठन् ॥४७॥</p>
<p>मम जीव इह स्थितः पुनर् एवं मनुं पठन् ।</p>
<p>मम वाङ्-मनस्-त्वग् इति चक्षुः श्रोत्रं ततः परम् ॥४८॥</p>
<p>घ्राण-प्राणा इहागत्य सुकेनैव चिरं पुनः ।</p>
<p>तिष्ठन्तु वह्निजाया च पूर्व-बीज-चतुष्टयम् ॥४९॥</p>
<p>जीव-न्यास-मनुः प्रोक्तस् तान्त्रिकैर् मन्त्र-वित्तमैः ॥५०॥</p>
<p>इति भक्ति-चन्द्रिकायां प्रथमः पटलः !</p>
<p>॥१॥</p>
<p>&ndash;ओ)०(ओ&ndash;</p>
<p>(२)</p>
<h3 id="अथ-दवतय-पटल">अथ द्वितीयः पटलः</h3>
<p>ततो वै मातृका-न्यासम् आचरेत् साधकोत्तमः ।</p>
<p>ऋषिर् ब्रह्मास्य मन्त्रस्य गायत्री-च्छन्द उच्यते ॥१॥</p>
<p>माता सरस्वती ध्येया देवता कथ्यते बुधैः ।</p>
<p>हलो बीजानि तत्त्व-ज्ञैः शक्तयो मन्त्र-वित्तमैः ॥२॥</p>
<p>स्वराश् च मातृका-न्यासे विनियोगस् ततः क्रमात् ।</p>
<p>शिरो-वदन-हृद्-गुह्य-पादेषु न्यस्य पञ्चकम् ॥३॥</p>
<p>ब्रह्मादि-सेन्दुभिः षड्भिः स्वर-युग्मैः शिरोऽन्तगैः ।</p>
<p>कराङ्ग-न्यासं कुर्वीत ततो ध्यायेत् सरस्वतीम् ॥४॥</p>
<p>पञ्चाशल्-लिपिभिर् विभक्त-मुख-दोः-पन्-मध्य-वक्षः-स्थलां</p>
<p>भास्वन्-मौलि-निबद्ध-चन्द्र-शकलाम् आपीन-तुङ्ग-स्तनीम् ।</p>
<p>मुद्राम् अक्ष-गुणं सुधाढ्य-कलसं विद्यां च हस्ताम्बुजैर्</p>
<p>बिभ्राणां विषद-प्रभां त्रिनयनां वाग्-देवताम् आश्रये ॥५॥</p>
<p>इति ध्यात्वा न्यसेद् देहे मातृकार्णान् विचक्षणः ॥६॥</p>
<p>शिरसि वदन-वृत्ते चक्षुषोः कर्णयोश् च</p>
<p>तद्-अनु च नसि युग्मे गण्डयोर् ओष्ठ-देशे ।</p>
<p>अधर-दशन-युग्मे भाल-देशे च वक्त्रे</p>
<p>स्वर-वसु-युग-वर्णान् विन्यसेद् इन्द्र-युक्तान् ॥७॥</p>
<p>कर-पद-युग-सन्धिष्व् अग्रतो कादिनान्तान्</p>
<p>शशि-कलित-प-वर्गान् पार्श्वयोः पृष्ठ-नाभ्योः ।</p>
<p>जठर इति हृदि-स्थं यं च रं दक्षिणांसे</p>
<p>ककुदि लम् इति चांसे वाम-भागे वम् एव ॥८॥</p>
<p>कर-द्वये पद-द्वन्द्वे जठरे वक्त्रके पुनः ।</p>
<p>हृत्-पूर्वे विन्यसेत् शादि-क्षान्तान् इन्दि-विभूषितान् ॥९॥</p>
<p>एवम् उक्तेषु देशेषु स-विसर्गान् स्वरान् हलः ।</p>
<p>विन्यसेत् पुनर् एतेषु बिन्दु-सर्ग-युतान् अपि ।</p>
<p>विन्यस्यन् मातृका-वर्णान् एवं वर्ण-तनुर् भवेत् ॥१०॥</p>
<p>ततः श्री-वासुदेवादि-न्यासं कुर्यात् सुसाधकः ।</p>
<p>अस्यैव न्यास-राजस्य नारदो मुनिर् एव च ॥११॥</p>
<p>गायत्री-छन्द इत्य् एवं वासुदेवश् च देवता ।</p>
<p>बीजं प्रणव एव स्यात् स्वाहा शक्तिः प्रकीर्तिता ॥१२॥</p>
<p>अधिष्ठात्री देवता स्याद् देवी कात्यायनी सति ।</p>
<p>आचक्रायेति पञ्चाङ्गं कुर्याद् ध्यायेत् ततः परम् ॥१३॥</p>
<p>ध्यायेद् आतप्त-हेम-द्युति-रुचिरतमं पीत-वस्त्रं प्रसन्नम्</p>
<p>श्रीवत्सोद्भासि वक्षः-स्थल-कलित-लसत्-कौस्तुभं दिव्य-भूषणम् ।</p>
<p>हस्ताम्भोजैर् दधानं दर-कमल-गदा-चक्रम् आनन्द-रूपम्</p>
<p>लक्ष्म्या जुष्टं स्वगेशासनम् अमर-मणिं वासुदेवं परेशम् ॥१४॥</p>
<p>ध्यात्वैवं मातृकार्णानां मूर्तीः शक्तीश् च विन्यसेत् ।</p>
<p>मन्त्रोद्धारं प्रवक्ष्यामि न्यासस्य क्रम-योगतः ॥१५॥</p>
<p>प्रणवो मातृका-वर्णा मूर्तिः शक्तिश् च ङे-युता ।</p>
<p>वह्नि-जायान्वितो मन्त्रो वर्ण-स्थाने नियोजितः ॥१६॥</p>
<p>लक्ष्म्या युक्तो वासुदेवोऽनन्तः शक्त्यान्वितः स्मृतः ।</p>
<p>हृषीकेशः श्रिया युक्तः प्रीत्या सङ्कर्षणस् तथा ॥१७॥</p>
<p>विष्णुः पद्मालया-युक्तो वैकुण्ठो रमया सह ।</p>
<p>माधवः कमला-युक्तः कान्त्या कमल-लोचनः ॥१८॥</p>
<p>विश्वया विश्वनाथोऽपि शान्त्या विश्वेश्वरस् तथा ।</p>
<p>नारायणो विरक्त्या च नरो बुद्ध्या समन्वितः ॥१९॥</p>
<p>केशवः कीर्ति-संयुक्तो देवकीनन्दन-श्रुती ।</p>
<p>परेशः परया युक्तः परमेष्ठी च शोभया ।</p>
<p>शक्तयो मूर्तयः प्रोक्ताः स्वराणां क्रम-योगतः ॥२०॥</p>
<p>अथ वक्ष्ये हलां मूर्तीः शक्तीश् च यत्नतः क्रमात् ।</p>
<p>दुर्गा-गदाधरौ चक्रि-जये शङ्खधरस् तथा ॥२१॥</p>
<p>विजया-सहितो ज्ञेयः शर्ङ्गी च विरजान्वितः ।</p>
<p>हरि-क्लिन्ने वसुमती सुरौ कृष्ण-वसुन्धरे ॥२२॥</p>
<p>गोविन्द-वसुदे शौरि-वसुधे मधुसूदनः ।</p>
<p>सन्ध्या-युती दया-युक्तो वामनः श्रीधरस् तथा ॥२३॥</p>
<p>हर्षया सहितो मेधा सहितश् च त्रिविक्रमः ।</p>
<p>खड्गि-प्रभे च मुषली चण्डया सहितोऽङ्कुशी ॥२४॥</p>
<p>विलासिनी समायुक्तो वराह-विग्रहस् तथा ।</p>
<p>धरणी सहितो रत्या प्रद्युम्नो भक्ति-संयुतः ॥२५॥</p>
<p>सत्यश् चेद् ऊसया सार्धम् अनिरुद्धस् ततत्ः परः ।</p>
<p>यज्ञेशश् चोमया सार्धं श्री-रामः कृपयान्वितः ॥२६॥</p>
<p>आकृष्ट्या सहितो ज्ञेयो जगन्नाथो भृगूद्वहः ।</p>
<p>उग्रया सहितः कूर्म-रूपी धृत्या युतः पुनः ॥२७॥</p>
<p>वाणी-युतो हयग्रीव आद्या-युक्तो जनार्दनः ।</p>
<p>मूर्त्या बलानुजो बाल ऋद्ध्या शुद्ध्या गदाग्रजः ॥२८॥</p>
<p>दामोदरः पुष्टि-युतस् तुष्टि-युक् कमलेक्षणः ।</p>
<p>यज्ञ आहुति-संयुक्तस् तथोरुक्रम एव च ॥२९॥</p>
<p>श्रद्धा-युक्तो नृसिंहश् च संहृत्या सहितस् तथा ।</p>
<p>याद्यैर् धातु प्राण-जीव-क्रोधा अप्य् आत्मनेऽन्तकाः ॥३०॥</p>
<p>एवं कृतेऽधिकारी स्यात् भक्ति-साधन-कर्मणि ।</p>
<p>तस्माद् यत्नेन कर्तव्यो न्यासोऽयं भक्ति-साधकः ॥३१॥</p>
<p>इति भक्ति-चन्द्रिकायां द्वितीयः पटलः</p>
<p>॥२॥</p>
<p>&ndash;ओ)०(ओ&ndash;</p>
<p>(३)</p>
<h3 id="ततय-पटल">तृतीयः पटलः</h3>
<p>मन्त्र-न्यासं प्रवक्ष्यामि यथा-स्थानं यथा-क्रमम् ।</p>
<p>येन मन्त्र-मयो देहस् तत्-क्षणाद् भवति ध्रुवम् ॥१॥</p>
<p>शिरो-भाल-मुखे कण्ठे हृदये जठरे तथा ।</p>
<p>नाभौ ध्वजे जानु-देशे पादयोर् विन्यसेत् क्रमात् ॥२॥</p>
<p>मन्त्र-वर्णान् इन्दु-युक्तान् साधकः सुसमाहितः ।</p>
<p>करयोर् अङ्गुलीष्व् एव मन्त्रार्णान् विन्यसेत् सुधीः ॥३॥</p>
<p>ततः ऋष्य्-आदिकं कुर्याद् यथा-क्रमम् अनन्य-धीः ।</p>
<p>मन्त्रस्यास्य ऋषिः प्रोक्तो नारदश् छन्द ईरितम् ॥४॥</p>
<p>गायत्री देवता कृष्ण-चैतन्यो रस-विग्रहः ।</p>
<p>बीजं तु काम-प्रेमाख्यं स्वाहा शक्तिः प्रकीर्तिता ॥५॥</p>
<p>आद्या शक्तिर् अधिष्ठात्री देवता मन्त्र-वित्तमैः ।</p>
<p>शिरो-वदन-हृद्-देशे ध्वजे पादे च सर्वतः ॥६॥</p>
<p>गात्रेषु विन्यसेत् साध्ये विनियोगः क्रमाद् इति ।</p>
<p>पदानि पञ्च-मन्त्राङ्ग-कल्प्यान्य् अथ मनुं न्यसेत् ॥७॥</p>
<p>मन्त्रार्णैः कल्पयेद् अङ्गं क्रम-योगेन साधकः ।</p>
<p>कामेन कल्पयेद् अङ्गं हृदयाय नमः परम् ॥८॥</p>
<p>प्रेम्णा च शिरसे स्वाहा शिखायै वषड् इत्य् अपि ।</p>
<p>कृष्णेति कवचान् ङे हुं चैतन्यायेत्य् अतः परम् ॥९॥</p>
<p>नेत्र-त्रयाय वौषट् स्यात् स्वाहास्त्राय फड् इत्य् अपि ।</p>
<p>सर्वैर् मन्त्राक्षरैर् एवम् अङ्ग-न्यासो विधीयते ।</p>
<p>एवम् एव प्रकुर्वीत कर-न्यासं समाहितम् ॥१०॥</p>
<p>ततो वर्ण्येन विधिना स्व-देहे पीठम् अर्चयेत् ।</p>
<p>उपर्य् उपरि सञ्चित्यं हृदि सङ्कल्प्य तारवत् ॥११॥</p>
<p>आधार-शक्तये मूल-प्रकृत्यै कूर्म आयु-युक् ।</p>
<p>अनन्ताय पृथिव्यै च ततः क्षीराब्धये नमः ॥१२॥</p>
<p>श्वेतद्वीपाय तत्रैव रत्न-मण्डप आय-युक् ।</p>
<p>दक्ष-वामांसयोर् ऊर्वोर् धर्म-ज्ञानं प्रपूजयेत् ॥१३॥</p>
<p>वैराग्यं च तथैश्वर्यं चतुर्थ्य्-अन्तं ततः परम् ।</p>
<p>मुखे ध्वजे पार्श्वयोश् चाधर्मम् अज्ञानम् एव च ॥१४॥</p>
<p>अवैराग्यम् अनैश्वर्यं पूजयेन् मण्डपान्तरे ।</p>
<p>दिक्षु मध्ये कल्प-वृक्षं तद्-अधो-रत्न-वेदिकाम् ॥१५॥</p>
<p>रत्न-सिंहासनं तस्मिन्न् आनन्द-कन्दम् एव च ।</p>
<p>संविन्नालं च कमलं कर्णिका केशरान्वितम् ॥१६॥</p>
<p>शेषं ततः कर्णिकायां सूर्येन्द्व्-अनल-मण्डलम् ।</p>
<p>प्रणवाङ्गैः समायुक्तं स्व-कला-सहितं ततः ॥१७॥</p>
<p>सत्त्वं रजस् तमसेन्दु-स्वाद्य्-अक्षर-युतं तथा ।</p>
<p>आत्मानम् अन्तः परम-पूर्वकं च स-शक्तिकः ।</p>
<p>ज्ञानात्मेति ततः शक्तीः पीठस्य षोडशैकतः ॥१८॥</p>
<p>लक्ष्मीर् वसुमती भद्रा विमला कमलामला ।</p>
<p>अरुन्धती च गान्धारी क्षमा शान्तिर् हरि-प्रिया ॥१९॥</p>
<p>रतिः कान्तिर् धृतिः सत्या सुभद्रा मध्य-भागतः ।</p>
<p>विष्णु-प्रिया च विज्ञेया एता वै पीठ-शक्तयः ॥२०॥</p>
<p>वेदादि-हृदयं प्रोक्तं भगवान् वासुदेवकः ।</p>
<p>विष्णुर् ङे-युक् ततो ब्रूयात् सर्व-भूतात्मने ततः ॥२१॥</p>
<p>सर्वात्म-संयोग-योग-पद्म-पीठात्मने नमः ।</p>
<p>इत्य् एवं पीठम् अभ्यर्च्य कृत्वा दिग्-बन्धनं पुनः ॥२२॥</p>
<p>स्वाङ्के न्यस्योत्तान-करौ ध्यायेच् छ्री-पुरुषोत्तमम् ॥२३॥</p>
<p>स्वर्धुनी-तीरम् आसाद्य नवद्वीपे जनालये ।</p>
<p>ब्राह्मणैः पण्डितैर् भट्टैर् आचार्यैश् चक्रवर्तिभिः ॥२४॥</p>
<p>कविभिः कविराजैश् च काव्यविद्भिर् विचक्षणैः ।</p>
<p>वैद्यैर् वैद्यक-शास्त्रज्ञैर् ज्योतिर्विद्भिः समन्विते ॥२५॥</p>
<p>दातृभिर् ज्ञानिभिर् धन्यैर् वेदविद्भिश् च वैष्णवैः ।</p>
<p>करवीरं सितै रक्तैः शतपत्रैश् चतुर्विधैः ॥२६॥</p>
<p>निषेविते पुनस् तत्र कदम्ब-तरु-मूलतः ।</p>
<p>दिव्यं मनोहरं स्थानं गन्ध-वायु-निषेवितम् ॥२७॥</p>
<p>वेष्टितं भक्त-वर्यैश् च तत्-तद्-भाव-समन्वितैः ।</p>
<p>कर-स्थ-माल्य-युग्मैश् च जय-गौरेति वादिभिः ॥२८॥</p>
<p>क्रमात् सप्तावृति-युतैर् दिव्य-वेश-विभूषणैः ।</p>
<p>तन्-मध्ये वर्तते दिव्यं चतुरस्रं सुखासनम् ॥२९॥</p>
<p>भक्ति-भाव-समायुक्तस् तत्रासीनं विचिन्तयेत् ॥३०॥</p>
<p>ध्यायेद् आतप्त-जाम्बुनद-रुचि-रुचिरं शुक्ल-रक्तान्त-चीरम्</p>
<p>दिव्यारक्तासन-स्थं स्मित-वलित-मुखाम्भोज-रक्त-द्वि-नेत्रम् ।</p>
<p>श्री-खण्डालिप्त-वक्षः-स्थल-कलित-लसन्-मालती-माल्य-युग्मं</p>
<p>चैतन्यं दिव्य-भूषं द्विज-मुकुट-मणिं भक्त-मालाभिषिक्तम् ॥३१॥</p>
<p>एवं ध्यात्वार्चिते पीठे हृदयाम्भोज-मध्यतः ।</p>
<p>उपवेश्य स्वागतादि-प्रश्नं कृत्वा सुसाधकः ॥३२॥</p>
<p>मनसा मूल-मन्त्रेण दद्याद् अर्घ्यं च मस्तके ।</p>
<p>पाद्यम् आचमनीयं च मधुपर्कं ततः परम् ॥३३॥</p>
<p>इति भक्ति-चन्द्रिकायां तृतीयः पटलः</p>
<p>(४)</p>
<h3 id="चतरथ-पटल">चतुर्थः पटलः</h3>
<p>अथ भक्तिमतीं दीक्षां मन्त्र-सिद्ध्य्-अर्थ-हेतवे ।</p>
<p>वक्ष्ये शिष्येष्ट-सिद्ध्य्-अर्थं भगवत्-प्रीति-कारिणीम् ॥१॥</p>
<p>यामृते मन्त्र-सिद्धिर् न भवेत् कोटि-जपादिभिः ।</p>
<p>कल्पे दृष्ट्वा न कदापि जपेन् मन्त्रं विवक्षणः ॥२॥</p>
<p>यथा-स्वं दक्षिणा-वस्तु नेह ब्रह्माण्ड-गोचरे ।</p>
<p>तत्रैवं दक्षिणा देह-समर्पण-विधिर् विधिः ॥३॥</p>
<p>ततः प्रथमतः शिष्य-गुरु-लक्षणम् उच्यते ॥४॥</p>
<p>भक्तं भक्ति-विधान-तत्त्व-कथने निष्णातम् एवान्वहम्</p>
<p>ब्रह्माख्यान-परायणं भगवतस् तत्त्वैक-निष्ठापनम् ।</p>
<p>शान्तं दान्तम् अनन्य-साधन-परं सद्-वासना-संयुतं</p>
<p>भक्त्या श्री-गुरुम् आश्रयेद् अनुगतोऽमायी सुशान्तोऽनिशम् ॥५॥</p>
<p>प्रपद्यमानो गुरुम् आह वाक्यं</p>
<p>प्रणम्य भक्त्या निज-कर्म-दर्शी ।</p>
<p>अहं सदा दुःसह-दुःख-भागी</p>
<p>दयां कुरुस्वेति दयानिधे मे ॥६॥</p>
<p>संसार-मग्नं प्रणतं दयाम्बुधे</p>
<p>त्रायस्व मां नित्यम् अनन्य-दर्शिनम् ।</p>
<p>स्वाभीष्ट-सेवा-विधिम् एव देहि मे</p>
<p>शिष्यं प्रपन्नं कुरु-शासनं हितम् ॥७॥</p>
<p>मास-र्क्ष-तिथि-वारे च शुभे लग्ने समाहितः ।</p>
<p>देशिकः संयमी दीक्षा-विधिम् आरभते स्वयम् ॥८॥</p>
<p>वृतः शिष्येण वासोभिर् भूषणैः पुष्प-चन्दनैः ।</p>
<p>एतैर् अलङ्कृतो धीरो भूमिं संशोध्य यत्नवान् ॥९॥</p>
<p>तत्रासनं पातयित्वा चैलाजिन-कुशोत्तरम् ।</p>
<p>तद् एव शोधयेन् मन्त्रैर् मन्त्री बद्धाञ्जलिः शुचिः ॥१०॥</p>
<p>मेरु-पृष्ठादिभिश् चात्र मन्त्रिते स्वस्तिकासनम् ।</p>
<p>बद्धोपविश्य प्राची-दिग्-वदनः सोर्ध्व-पूण्ड्रकः ॥११॥</p>
<p>सम्मन्त्र्य गन्ध-पुष्पादीन् करौ ताभ्यां च शोधयेत् ।</p>
<p>प्रणम्य वाम-भागे च गुरु-पङ्क्तीर् गणाधिपम् ॥१२॥</p>
<p>दक्षेऽग्रतो भगवतीं क्षेत्र-पालं च पश्चिमे ।</p>
<p>निर्विघ्नो विधिवत् कृत्वा ताल-दिग्-बन्धनादिकम् ॥१३॥</p>
<p>भूत-शुद्धि-क्रमेणैव देह-शोधनम् आचरन् ।</p>
<p>संस्थाप्य देहे जीवादीन् कृत-न्यास-विधि-क्रमात् ॥१४॥</p>
<p>स्व-देहे पीथम् अभ्यर्च्य ध्यानाद् एव महाप्रभुम् ।</p>
<p>तत्र संस्थाप्य मूलेन सम्पूज्य मनसा क्रमात् ॥१५॥</p>
<p>तस्याहं तन्-मयो भूत्वा बहिः पूजां समाचरन् ।</p>
<p>अर्घ्य-संस्थापनं कुर्याद् यथा-क्रमम् अतन्द्रितः ॥१६॥</p>
<p>त्रिषट्-चतुष्कोण-युतं मण्डल-त्रयम् उत्तमम् ।</p>
<p>उपर्य् उपरि-भागेन भुवि वामे लिखेत् सुधीः ॥१७॥</p>
<p>प्रक्षाल्य त्रिपदीम् अस्त्र-मनुना तत्र मण्डले ।</p>
<p>संस्थाप्य पूजयेद् भक्त्या गन्धाद्यैः सुसमाहितः ।</p>
<p>वह्नि-मण्डल-रूपां तां वह्नि-मण्डल-मन्त्रतः ॥१८॥</p>
<p>ततोऽस्त्र-मनुना शङ्खं प्रक्षाल्य स्थापयेत् ततः ।</p>
<p>पूजयेत् सूर्य-रूपं तं सूर्य-मण्डल-मन्त्रतः ॥१९॥</p>
<p>गन्धं पुष्पं यवं दूर्वां हृदा शङ्खे च निक्षिपेत् ।</p>
<p>दक्षिण-स्थ-जले धीमान् विलोमेनैव मातृकाः ॥२०॥</p>
<p>तेजः स्वरूपाविज्ञाय प्रजपन्न् इन्दु-निःसृताः ।</p>
<p>तद् युक्तामृत-बुद्ध्याब्जं शिरसा पूरयेज् जलैः ॥२१॥</p>
<p>तद् भागं सोम-बुद्ध्या च सोम-मण्डल-मन्त्रतः ।</p>
<p>सम्पूज्य तत्र तीर्थानि स्थापयेत् सूर्य-मण्डलात् ।</p>
<p>तन्-मन्त्रेण समानीय हृत् पद्याच् च महाप्रभुम् ॥२२॥</p>
<p>प्रदर्श्य गालिनीं मुद्रां शिखया नेत्र-मन्त्रतः ।</p>
<p>स्वयं वीक्ष्य वर्मणा च जलं तद् अवगुण्ठयेत् ॥२३॥</p>
<p>अथ गुण्ठन-मुद्राभिः पुनस् तस्याग्नि-कोणतः ।</p>
<p>हृदयापि कवचान्ते नेत्रम् अग्रे च विन्यसेत् ॥२४॥</p>
<p>दिक्ष्व् अस्त्रम् अङ्ग-मन्त्रैस् तु पूजयेत् तज्-जलं क्रमात् ।</p>
<p>अमृतीकरणं धेनु-मुद्रया शङ्ख-मुद्रिकाम् ॥२५॥</p>
<p>प्रदर्श्याच्छाद्य यत्नेन तज्-जलं मत्स्य-मुद्रया ।</p>
<p>प्रजपन्न् अष्टधा मूल-मन्त्रम् ऐक्यं च भावयेत् ॥२६॥</p>
<p>जलाब्ज-देवतानां च प्रसन्नात्मा ततः परम् ।</p>
<p>शङ्ख-स्थ-जल-बिन्दुं च दक्षिण-स्थ-जले क्षिपेत् ॥२७॥</p>
<p>तच्-छेषेणोक्षयेत् पूजा-द्रव्यम् आत्मानम् एव च ।</p>
<p>वार-त्रयम् ततो मन्त्री घटं मण्डल-मध्यतः ॥२८॥</p>
<p>गुरु-विघ्नेश्व-पीठार्चान्विते शालि-कुशोपरि ।</p>
<p>संवेष्ट्य क्षौम-युग्मेन सतारं विधिवन् न्यसेत् ॥२९॥</p>
<p>पञ्च-रत्नं पञ्च-गव्यं पञ्चामृतम् अतः परम् ।</p>
<p>कुश-कूर्चास् तथा श्वेत-प्रसूनाक्षत-पल्लवान् ॥३०॥</p>
<p>प्रत्येकम् एव मन्त्रेण मूलेन निक्षिपेद् घटे ।</p>
<p>कर्पूरअ-वासिनं नीरं मातृकाम् अयम् उत्तमम् ॥३१॥</p>
<p>सुधा-स्वरूपकं स्वच्छं त्रिश् च जप्तं स्व-मन्त्रतः ।</p>
<p>क्षीर-द्रुमादिक्वथम्बा नीत्वा शङ्खान्तरं पुनः ॥३२॥</p>
<p>तेन सम्पूर्य मूलेन त्रिपदां तत्र सम्जपेत् ।</p>
<p>गङ्गादि-सर्व-तीर्थानि समुद्रान् सर्व-देवताः ।</p>
<p>आवाह्य स्थापयेत् तत्र क्षिप्त्वा गन्धाष्टकं कलाः ॥३३॥</p>
<p>सम्पूज्य विधिवत् सर्वाघटे सर्वं पयः क्षिपेत् ।</p>
<p>आच्छाद्य विधिनाभ्यर्चेद् घटं सर्व-मयं ततः ॥३४॥</p>
<p>यन्त्र-स्वर्णादि-पात्रस्थं लिखितं सुमनोहरम् ।</p>
<p>घटे संस्थाप्य तत्रैवाधारादींश् चाभिपूजयेत् ॥३५॥</p>
<p>वसु-युग्म-दलोपेतं कमलं केशरान्वितम् ।</p>
<p>स-कर्णिकं चतुर्द्वार-तोरणाञ्चितम् उत्तमम् ॥३६॥</p>
<p>रेखा-त्रय-समायुक्तं वसु-वज्र-समन्वितम् ।</p>
<p>चन्दनालिप्त-पात्रे च लिखेत् स्वर्ण-शलाकया ॥३७॥</p>
<p>चतुरस्रं कर्णिकायाम् आसनं मध्य-देशतः ।</p>
<p>प्रेम-बीजं लिखेत् तत्र बहिः षट्-कोणम् उत्तमम् ॥३८॥</p>
<p>षड्-गह्वरे काम-बीजं चतुष्कोणे भुवः पुनः ।</p>
<p>चैतन्यानन्द-नामानम् इमं यन्त्रं विलिख्य च ॥३९॥</p>
<p>स्वर्ण-पात्रे कुङ्कुमेन धारयेद् यः समाहितः ।</p>
<p>भक्तिर् भागवती प्रेम-लक्षणा तस्य सिध्यति ॥४०॥</p>
<p>उपर्य् उपरि तत्रैव क्रमाद् आधार-शक्तिकान् ।</p>
<p>सम्पूज्य पूर्ववद् ध्यात्वा भगवन्तं हृदि-स्थितम् ॥४१॥</p>
<p>मूल-हृद्-भाल-कमले तेजस् त्रयम् अनुत्तमम् ।</p>
<p>तडिल्-लताभं तत्रैकीकृत्य प्रेम्ना ततो बहिः ॥४२॥</p>
<p>निःसार्य किञ्चित् संस्थाप्य भक्त्या पूजासने ततः ।</p>
<p>मूलेन मूर्तिं सङ्कल्प्य तत आवाहयेत् पुनः ॥४३॥</p>
<p>आवाहन्य् आदिभिर् मन्त्री-मुद्राभिर् अष्टभिस् तथा ।</p>
<p>संस्थाप्य मूल-मन्त्रेण दद्याद् अर्घ्यं प्रकल्पितम् ॥४४॥</p>
<p>ततः पाद्यादिभिर् देवं सम्पूज्य विधिवत् सुधीः ।</p>
<p>तत्रैव अञ्जलिभिः षड्भिः पाद-हृद्-मस्तके पुनः ॥४५॥</p>
<p>वक्षे वामे च सर्वाङ्गे तुलस्यादिभिर् अर्चयेत् ।</p>
<p>करवीराम्बुजैः शुक्लै रक्तै तच्-चन्दनान्वितैः ॥४६॥</p>
<p>एवं सम्पूज्य विधिवद् अङ्गाद्य्-आवरणं ततः ।</p>
<p>पूजयेद् गन्ध-पुष्पाद्यैः क्रमेण विधिवन् नरः ।</p>
<p>तत्रानुज्ञां प्रभोः प्रार्थ्य क्षिपेत् त्र्य्-अञ्जलि-मूलतः ॥४७॥</p>
<p>आग्नेयादि-चतुष्कोणे चतुरस्रासनस्य च ।</p>
<p>सम्पूज्य पुष्प-गन्धाभ्यां हृदयाद्य्-अङ्ग-देवताः ॥४८॥</p>
<p>नेत्रम् अग्रे चतुर्-दिक्षु पूर्वादिष्व् अस्त्र-देवताः ।</p>
<p>रक्त-श्याम-पाठ-लाभ-शुक्ल-कृष्णानल-प्रभाः ॥४९॥</p>
<p>सुवर्ण-वसनालेप-युक्ता दिव्य-विभूषणाः ।</p>
<p>वराभीति-कराध्येयाः प्रेम-स्निग्धेक्षणाः शुभाः ॥५०॥</p>
<p>तद्-बहिः षट्सु कोणेषु पूज्योऽग्रे द्विज-नन्दनः ।</p>
<p>गदाधरो दक्ष-भागे न्यासी दामोदरस् तथा ॥५१॥</p>
<p>वामे श्रीमन्-नरहरिः पश्चाद् दासो गदाधरः ।</p>
<p>दक्षे दत्तो वासुदेवः शिवानन्दश् च वामतः ॥५२॥</p>
<p>प्रेम्ना प्रभु-मुखाम्भोज-प्रेक्षकाः पुलकाकुलाः ।</p>
<p>दिव्य-माल्य-कराम्भोजा एते पूज्या विधानतः ॥५३॥</p>
<p>तद्-बहिः केशरेष्व् अग्रे नित्यानन्दो जगत्-पतिः ।</p>
<p>आचार्याद्वैत-नामापि मुरारि-श्रीनिवासकौ ॥५४॥</p>
<p>पुरी स्यान् माधवो ज्ञेयः परमानन्द एव च ।</p>
<p>ब्रह्मानन्दोऽपि सन्न्यासी नृसिंहानन्द इत्य् अपि ॥५५॥</p>
<p>भारती केशवो ज्ञेयः सर्व-विद्या-विशारदः ।</p>
<p>गोविन्दानन्दो गोविन्द-दासो वक्रेश्वरस् ततः ॥५६॥</p>
<p>हरिदासो मुकुन्दश् च रामः सङ्गीत-तत्परः ।</p>
<p>हरिदासो द्विजवरः सर्वे चन्दन-मालिनः ॥५७॥</p>
<p>हरिनाम-पराः केचित् केचित्-तन्-नाम-तत्-पराः ।</p>
<p>प्रेमाङ्कुर-समायुक्ताः प्रेमाश्रु-नयनोज्ज्वलाः ॥५८॥</p>
<p>तद्-बहिः पत्र-मध्ये च सार्वभौमस् ततः परम् ।</p>
<p>वल्लभो जगदानन्दो मुकुन्दो रघुनन्दनः ॥५९॥</p>
<p>जगन्नाथः शची-देवी गोविन्द-घोष एव च ।</p>
<p>काशीश्वरः कृष्ण-दासः श्रीदाम-दास एव च ॥६०॥</p>
<p>सुन्दरानन्द-नामादि परमेश्वर-दासकः ।</p>
<p>पुरुषोत्तम-दासः स्याद् गौरी-दासस् ततः परम् ॥६१॥</p>
<p>कमलाकरस् ततोऽभ्यर्चः सर्वे दिव्यानुलेपनाः ।</p>
<p>ध्येया दिव्याम्बराः प्रेम-रस-विह्वल-चेतसः ॥६२॥</p>
<p>पत्रे तद्-बहिः-पूज्या ज्ञानानन्दस् ततः परम् ।</p>
<p>घोष-श्री-वासुदेवश् च प्रतापरुद्र एव च ॥६३॥</p>
<p>रामानन्दो राघवश् च प्रद्युम्नः श्री-सुदर्शनः ।</p>
<p>वाणीनाथो विष्णुदासो दामोदर-पुरन्दरौ ॥६४॥</p>
<p>आचार्य-चन्द्रो भगवान् चन्द्रशेखर एव च ।</p>
<p>चन्दनेश्वर-नामापि पण्डितः श्री-धनञ्जयः ॥६५॥</p>
<p>सर्वे भागवता गौर-प्रेम-विह्वल-मानसाः ।</p>
<p>हरिनाम-रता ध्येया दिव्य-माल्य-कराम्बुजाः ॥६६॥</p>
<p>तद्-बहिर् दिक्षु दिक्-पालाः पूज्या भक्ति-परायणाः ।</p>
<p>तत्-तद्-बीजादि-युक्ताश् च तत्-तद्-वर्ण-विभूषणाः ॥६७॥</p>
<p>इन्द्रोऽग्निर् यम इत्य् एव नैरृतो वरुणस् तथा ।</p>
<p>वायुः कुवेर ईशानो दिक्ष्व् अनन्तोऽध ऊर्ध्वतः ॥६८॥</p>
<p>लोकेशस् तद्-बहिर् दिक्षु तद्-अस्त्राणि प्रपूजयेत् ।</p>
<p>वज्रादीन्य् अष्ट-मूर्तानि चक्राब्जे त्व् अध ऊर्ध्वयोः ॥६९॥</p>
<p>प्रभोः पार्षद-रूपाणि स्व-लक्ष्माढ्यानि मौलिषु ।</p>
<p>ततो नामाष्टकेनापि तस्मै पुष्पाञ्जलीन् दिशेत् ॥७०॥</p>
<p>इति सम्पूज्य धूपं च दीपं नैवेद्यम् अग्रतः ।</p>
<p>स्थापयित्वास्त्र-मन्त्रेण सम्प्रोक्ष्य शोषणादिभिः ॥७१॥</p>
<p>वायु-बीजादिभिर् वाम-पाणिना शोधयेत् पुनः ।</p>
<p>संरक्ष्य चक्र-मुद्राभिर् धेनु-मुद्रामृती-कृतम् ॥७२॥</p>
<p>जप्तं मूलेनाष्ट-कृत्वस् तुलस्या पूजितं कृती ।</p>
<p>निवेद्य मूल-मन्त्रेण घण्टां तन्-मन्त्र-मन्त्रिताम् ॥७३॥</p>
<p>वादयन् वाम-हस्तेन नीचैर् दद्यात् पुनः पुनः ।</p>
<p>धूपम् आपादम् आमौलि सप्त-वारं प्रदर्शयेत् ॥७४॥</p>
<p>दीपं गृहीत्वा नैवेद्यं तन्-निवेदन-मुद्रया ।</p>
<p>तन्-मन्त्रेणैव परया भक्त्या श्री-प्रभवेऽर्पयेत् ॥७५॥</p>
<p>निवेदयामि भवते जुषाणेदं हविर् हरे ।</p>
<p>स्थापयित्वा पुनर् भूमौ कर्पूर-वासितं परम् ॥७६॥</p>
<p>गण्डूषं दत्त्वा मन्त्रेण ग्रास-मुद्रां प्रदर्शयेत् ।</p>
<p>सव्येन चोत्पलाकारं दक्षेण पञ्च-मुद्रिकाः ॥७७॥</p>
<p>यथा-क्रमं भोजयित्वा हुत्वा च विधिवद् बलिम् ।</p>
<p>ग्रहादिभ्यः समर्प्याथ पुनर् गण्डूषम् आदरात् ।</p>
<p>दत्त्वाग्रे त्रिः कर्म कुर्यात् स्वार्पणान्तं ततो न्यसेत् ॥७८॥</p>
<p>संहार-मुद्रया देवं हृदि संस्थाप्य यत्नवान् ।</p>
<p>विष्वक्सेनाय निर्माल्यं दत्त्वा किञ्चित् स्वयं ततः ॥७९॥</p>
<p>गृहीत्वा तन्-मयो भूत्वा सर्वं स्मृत्वा चिद्-आत्मकम् ।</p>
<p>घटे संयोज्य तं स्पृष्ट्वा शतम् अष्टोत्तरं जपन् ॥८०॥</p>
<p>कृतोपवासं पूर्वेद्युः शिष्यम् आनीय वामतः ।</p>
<p>भूत-शुद्ध्य्-आदिकं कृत्वा घटं नीत्वा तथान्तिके ॥८१॥</p>
<p>देवं प्रार्थ्य-मन्त्र-पूतैश् चाभिसिञ्चेद् घटोदकैः ॥८२॥</p>
<p>धृत्वांशुके अथाचम्य भक्त्यासीनस्य सन्निधौ ।</p>
<p>विचिन्त्य देवं हृदये देशिक-सुप्रसन्न-धीः ॥८३॥</p>
<p>पूजयित्वा अर्घ्य-पाद्याद्यैर् आत्मानं शिष्यम् एव च ।</p>
<p>वाससाच्छाद्य रुद्राक्षं दिव्य-दृष्ट्यावलोकयन् ॥८४॥</p>
<p>न्यस्य मूर्ध्नि करं तस्य दक्ष-कर्णे मनुं वदेत् ।</p>
<p>विधिवद् वार-त्रितयं स चैक्यं भावयन् पठेत् ॥८५॥</p>
<p>गुरु-दैवत-मन्त्राणां ततस् तस्य करेऽर्पयेत् ।</p>
<p>समान-फल-दोऽस्त्व् एष आवयोर् मन्त्र इत्य् अपि ॥८६॥</p>
<p>तुलसी-सहितं नीरं शिष्यः स्वस्ति ब्रवीत्व् इति ।</p>
<p>लब्ध्वा शुभ्राशिषोऽन्यच् च जायते पूर्व-मानसः ॥८७॥</p>
<p>यथा-शक्ति जपेन् मन्त्रं गुरुः शिष्यश् च शान्त-धीः ।</p>
<p>विनयावनतस् तस्माच् छिक्षेत समयादिकम् ॥८८॥</p>
<p>ततः शिष्यो गुरु-भक्त्या काञ्चनादि-धनेन च ।</p>
<p>सन्तोष्य विधिवद् भूमौ प्रणमेत् पुनः पुनः ।</p>
<p>देह-समर्पणं कृत्वा तोषयेद् गुरुम् आदरात् ॥८९॥</p>
<p>गुरुर् ब्रह्मा गुरु विष्णुर् गुरुर् देवो महेश्वरः ।</p>
<p>गुरुर् एव परं ब्रह्म तस्माद् आदौ तम् अर्चयेत् ॥९०॥</p>
<p>अज्ञान-तिमिरान्धस्येत्य् आदिना प्रणमेत् सद् ।</p>
<p>एकम् अप्य् अक्षरं यस् तु गुरुः शिष्ये निवेदयेत् ॥९१॥</p>
<p>यत् किञ्चिद् अन्न-पानादि-प्रियं द्रव्यं मनोरमम् ।</p>
<p>निवेद्य गुरवे पश्चात् स्वयं भुञ्जीत प्रत्यहम् ॥९२॥</p>
<p>शिष्यः शान्तो यतात्मा च गुरु भक्तिर् अतः सदा ।</p>
<p>व्रती सत्य-वचानित्यं जपेन् मन्त्रं प्रयत्नतः ॥९३॥</p>
<p>एतेषां मन्त्र-चर्याणां दश-लक्ष्यं जपेत् सुधीः ।</p>
<p>होमस् तस्य दशांशेन तर्पणं तद्-दशांशतः ॥९४॥</p>
<p>अभिषेकस् तद्-दशांशो ब्राह्मणं भोजयेत् ततः ।</p>
<p>दशांश-विधिना युक्तः पुरश्चर्या-विधैः क्रमात् ॥९५॥</p>
<p>इति भक्ति-चन्द्रिकायां चतुर्थः पटलः</p>
<p>॥४॥</p>
<p>&ndash;ओ)०(ओ&ndash;</p>
<p>(५)</p>
<h3 id="पञचम-पटल">पञ्चमः पटलः</h3>
<p>अथ स्तोत्रं प्रवक्ष्यामि प्रत्यङ्ग-वर्णनं प्रभोः ।</p>
<p>त्रि-कालं पठनाद् एव प्रेम-भक्तिं लभेन् नरः ॥१॥</p>
<p>कश्चिच् छ्री-कृष्ण-चैतन्य-स्मरणाकुल-मानसः ।</p>
<p>पुलकावचिताङ्गोऽपि सकम्पाश्रु-विलोचनः ॥२॥</p>
<p>कथञ्चित् स्थैर्यम् आलम्ब्य प्रणम्य गुरुम् आदरात् ।</p>
<p>स्तोतुम् आरब्धवान् भक्त्या द्विज-चन्द्रं महाप्रभुम् ॥३॥</p>
<p>तप्त-हेम-द्युतिं वन्दे कलि-कृष्णं जगद्-गुरुम् ।</p>
<p>चारु-दीर्घ-तनुं श्रीमच्-छची-हृदय-नन्दनम् ॥४॥</p>
<p>लसन् मुक्तालतानद्ध-चारु-कुञ्चित-कुन्तलम् ।</p>
<p>शिखण्डाक्षत-गन्धाढ्य पुष्प-गुच्छावतंसकम् ॥५॥</p>
<p>अर्ध-चन्द्रोल्लसद्-भाल-कस्तूरी-तिलकाङ्कितम् ।</p>
<p>भङ्गुर-भ्रू-लता-केलि-जित-काम-शरासनम् ॥६॥</p>
<p>प्रेम-प्रवाह-मधुर-रक्तोत्पल-विलोचनम् ।</p>
<p>तिल-प्रसून-सुस्निग्ध-नूतनायत-नासिकम् ॥७॥</p>
<p>श्री-गण्ड-मण्डलोल्लासि-रत्न-कुण्डल-मण्डितम् ।</p>
<p>सव्य-कर्ण-सुविन्यस्त-स्फुरच्-चारु-शिखण्डकम् ॥८॥</p>
<p>मधुर-स्मित-सुस्निग्ध-प्रारक्ताधर-पल्लवम् ।</p>
<p>ईषद्-दन्तुरित-स्निग्ध-स्फुरन्-मुक्ता-रदोज्ज्वलम् ॥९॥</p>
<p>स-प्रेम-मधुरालाप-वशीकृत-जगज्-जनम् ।</p>
<p>त्रिकोण-चिबुकं कोटि-शरद्-इन्दु-प्रभाननम् ॥१०॥</p>
<p>सिंह-ग्रीवं महा-मत्त-द्विरदोल्लासि-कन्धरम् ।</p>
<p>आरक्त-रेखा-त्रय-युक्-कम्बु-कण्ठ-मनोहरम् ॥११॥</p>
<p>मुक्ता प्रबाल-कलित-हारोज्ज्वलित-वक्षसम् ।</p>
<p>कङ्कणाङ्गद-विद्योति-जानु-लम्बित-भुज-द्वयम् ॥१२॥</p>
<p>यव-चक्राङ्कितारक्त-श्रीमत्-पाणि-तलोज्ज्वलम् ।</p>
<p>स्वर्ण-मुद्रालसच्-छ्रीमद्-विमलाङ्गुलि-पल्लवम् ॥१३॥</p>
<p>चन्दनागुरु-सुस्निग्धं पुलकावलि-चर्चितम् ।</p>
<p>चारुनाभिलसन् मध्यं सिंह-मध्य-कृशोदरम् ॥१४॥</p>
<p>विचित्र-चित्र-वसन-मध्य-बन्धोल्लसद्-वलिम् ।</p>
<p>सुचारु-नूपुरोल्लासि-कूजच्-चरण-पल्लवम् ॥१५॥</p>
<p>शरच्-चन्द्र-प्रतीकाशनखराजत्-पदाङ्गुलिम् ।</p>
<p>अङ्कुश-ध्वज-वज्रादि-लसत्-तल-पदाम्बुजम् ॥१६॥</p>
<p>कोटि-सूर्य-प्रतीकाशं कोटीन्दु-ललित-द्युतिम् ।</p>
<p>कोटि-कन्दर्प-लावण्यं कोटि-लीला-मनोरमम् ॥१७॥</p>
<p>साक्षाल्-लीला-तनुं केलि-तनुं शृङ्गार-विग्रहम् ।</p>
<p>क्वचिद्-भाव-कला-मूर्तिं प्रस्फुरत्-प्रेम-विग्रहम् ॥१८॥</p>
<p>नामात्मकं नाम-तनुं परमानन्द-विग्रहम् ।</p>
<p>भक्त्यात्मकं भक्ति-तनुं भक्त्याचार-विहारिणम् ॥१९॥</p>
<p>अशेष-केलि-लावण्यं लीला-ताण्डव-पण्डितम् ।</p>
<p>शची-जठर-रत्नाब्धि-समुद्भूत-सुधा-निधिम् ॥२०॥</p>
<p>अशेष-जगदानन्द-कन्दम् अद्भुत-मङ्गलम् ।</p>
<p>स्फुरद्-रास-रसावेश-मदालस-विलोचनम् ॥२१॥</p>
<p>क्वचिद्-भक्त-जनैर् दिव्य-माल्य-गन्धानुलेपनैः ।</p>
<p>वेष्टितं रस-सङ्गीतं गायद्भी रस-लालसम् ॥२२॥</p>
<p>क्वचिद् बाल्य-रसावेश-गङ्गा-तीरे विहारिणम् ।</p>
<p>क्वचिद् गायति गायन्तं नृत्यन्तं कर-शब्दितैः ॥२३॥</p>
<p>वदन्तं शब्दम् अत्युच्चैः कुर्वन्तं सिंह-विक्रमम् ।</p>
<p>क्वचिद् आस्फोट-हुङ्कार-कम्पिताशेष-भूतलम् ॥२४॥</p>
<p>सुगुप्त-गोपिका-भाव-प्रकाशित-जगत्-त्रयम् ।</p>
<p>प्रापिताशेष-पुरुष-स्त्री-स्वभावम् अनाकुलम् ॥२५॥</p>
<p>निज-भाव-रसास्वाद-विवशैकादशेन्द्रियम् ।</p>
<p>विदग्ध-नागरी-भाव-कला-केलि-मनोरमम् ॥२६॥</p>
<p>गदाधर-प्रेम-भाव-कलाक्रान्त-मनोरथम् ।</p>
<p>नरहरि-प्रेम-रसास्वाद-विह्वल-मानसम् ॥२७॥</p>
<p>सर्व-भागवताहूत-कान्ताभाव-प्रकाशकम् ।</p>
<p>प्रेम-प्रदान-ललित-द्विभुजं भक्त-वत्सलम् ॥२८॥</p>
<p>प्रेमाख्य-पद-द्वन्द्वं श्री-प्रेम-भक्ति-मन्दिरम् ।</p>
<p>निज-भाव-रसोल्लास-मुग्धी-कृत-जगत्-त्रयम् ॥२९॥</p>
<p>स्व-नाम-जप-सङ्ख्याभिर् वैष्णवी-कृत-भूतलम् ।</p>
<p>नवद्वीप-जनानन्दं भूदेव-जन-मङ्गलम् ॥३०॥</p>
<p>अशेष-जीव-सद्-भाग्य-क्रम-सम्भूत-सत्-फलम् ।</p>
<p>भयानुराग-सुस्नेह-भक्ति-गम्य-पदाम्बुजम् ॥३१॥</p>
<p>नटराज-शिरोरत्नं श्री-नागर-शिरोमणिम् ।</p>
<p>अशेष-रसिक-स्फूर्यन्-मौलि-भूषण-भूषणम् ॥३२॥</p>
<p>रसिकानुगत-स्निग्ध-वदनाब्ज-मधु-व्रतम् ।</p>
<p>श्रीमद्-द्विज-कुलोत्तंसं नवद्वीप-विभूषणम् ॥३३॥</p>
<p>प्रेम-भक्ति-रसोन्मत्ताद्वैत-सेव्य-पदाम्बुजम् ।</p>
<p>नित्यानन्द-प्रियतमं सर्व-भक्त-मनोरथम् ॥३४॥</p>
<p>भक्ताराध्यं भक्ति-साध्यं भक्त-रूपिणम् ईश्वरम् ।</p>
<p>श्रीनिवासादि-भक्ताग्रैः स्तूयमानं मुहुर् मुहुः ।</p>
<p>सार्वभौमादिभिर् वेद-शास्त्रागम-विशारदैः ॥३५॥</p>
<p>य एवं चिन्तयेद् देव-देवेशं प्रयतोऽनिशम् ।</p>
<p>संस्तौति भक्ति-भावेन त्रिसन्ध्यं नित्यम् एव च ॥३६॥</p>
<p>धर्मार्थी लभते धर्मं श्री-भागवतम् उत्तमम् ।</p>
<p>अर्थार्थी लभते चार्थं कृष्ण-सेवा-विधौ रतिम् ॥३७॥</p>
<p>कामार्थी लभते कामं प्रेम-भक्ति-विधानतः ।</p>
<p>संसार-वासना-मुक्तिं मोक्षार्थी विगत-स्पृहः ॥३८॥</p>
<p>विद्यार्थी लभते विद्यां काम-संसार-कृन्तनीम् ।</p>
<p>काव्यार्थी कविता-शक्तिं कृष्ण-वर्णन-शालिनीम् ॥३९॥</p>
<p>अपुत्रो वैष्णवं पुत्रं लभते लोक-वन्दितम् ।</p>
<p>आश्रयार्थी लभेच् छान्तं श्रीमद्-भागवतं गुरुम् ॥४०॥</p>
<p>श्रीमच्-छ्री-कृष्ण-चैतन्य-पादाम्बुजे भृशम् ।</p>
<p>प्रेमानुराग-ललितां सद्-भक्तिं लभते नरः ॥४१॥</p>
<p>इति भक्ति-चन्द्रिकायां प्रत्यङ्ग-वर्णनो नाम</p>
<p>पञ्चमः पटलः</p>
<p>॥५॥</p>
<blockquote>
<p>&ndash;ओ)०(ओ&ndash;</p>
</blockquote>
<p>(६)</p>
<h3 id="षषठ-पटल">षष्ठः पटलः</h3>
<p>अथ वक्ष्ये मन्त्र-वरान् सर्व-कामार्थ-सिद्धि-दान् ।</p>
<p>कृष्ण-चैतन्य-चन्द्रस्य प्रेम-भक्ति-सुसिद्धये ॥१॥</p>
<p>कृष्णेति द्व्य्-अक्षरो मन्त्रश् चैतन्य-त्र्य्-अक्षरो मतः ।</p>
<p>चतुर्-वर्णो मन्त्र-वरो ङे-युक् त्र्य्-अक्षर एव च ॥२॥</p>
<p>स च पञ्चाक्षरो ज्ञेयः प्रेमादिर् मनुर् उत्तमः ।</p>
<p>प्रेम-सम्पुटितो ज्ञेयश् चैतन्य इति पञ्चमः ॥३॥</p>
<p>कामादिश् चेत् पञ्चमः स्यात् षड्-अक्षर इतीरितः ।</p>
<p>षड्-अक्षरो मन्मथान्तो मनुः सप्ताक्षरो मतः ॥४॥</p>
<p>विश्वम्भराय प्रेमादिः कामानोत् मनुर् उत्तमः ।</p>
<p>स्याच् छची-नन्दनो ङे-युग्-वह्नि-जायान्तको मनुः ॥५॥</p>
<p>अष्टक्षरो मन्त्र-वरः प्रेमाख्यादिर् नवाक्षरः ।</p>
<p>दशाक्षरो मन्मथादिर् मन्त्र-राजः प्रकीर्तितः ॥६॥</p>
<p>एतेषां नारदो ज्ञेयो मुनिश् छन्दो विराड् इति ।</p>
<p>देवता कृष्ण-चैतन्यो बीजं प्रेमाख्यम् उत्तमम् ॥७॥</p>
<p>शक्तिर् वह्नि-वधूः प्रोक्ता साद्याधिष्ठातृ-देवता ।</p>
<p>प्रेमाख्येन हि षड्-दीर्घ-भाजा स्याद् अङ्ग-कल्पना ॥८॥</p>
<p>प्रातः कृत्यादिकं कर्मयर्थापूर्वं समाचरेत् ।</p>
<p>पद्मं वसुदलोपेतं कर्णिका-केशरान्वितम् ॥९॥</p>
<p>षट्-कोणं विलिखेन् मध्ये बीजं तत्र लिखेत् पुनः ।</p>
<p>तत्र सम्पूजयेद् भक्त्या भगवन्तं सुसाधकः ॥१०॥</p>
<p>श्रीमन्-मौक्तिक-दाम-बद्ध-चिकुरं सुस्मेर-चन्द्राननम् ।</p>
<p>श्री-खण्डागुरु-चारु-चित्र-वसन-स्रग्-दिव्य-भूषणाञ्चितम् ॥११॥</p>
<p>नृत्यावेश-रसानुमोद-मधुरं कन्दर्प-वेशोज्ज्वलम् ।</p>
<p>चैतन्यं कनक-द्युतिं निज-जनैः संसेव्यमानं भजे ॥१२॥</p>
<p>ध्यात्वैवं पूजयेन् नित्यं बहिर् अङ्गैस् ततो बहिः ।</p>
<p>दिक्-पालास्त्राणि सम्पूज्य जपेन् मन्त्रं सुसाधकः ॥१३॥</p>
<p>लक्षैक-सङ्ख्यया प्रोक्तो जपो होमादयः क्रमात् ॥१४॥</p>
<p>पुनर् अन्य-मनुं वक्ष्ये सर्व-सिद्धि-फल-प्रदम् ।</p>
<p>वेदादि-हृद्-भगवते कृष्ण-चैतन्य एव च ॥१५॥</p>
<p>ङे-युतो मन्त्र-राजोऽयं त्रयाधिक-दशाक्षरः ।</p>
<p>मुनिर् ब्रह्मा विराट्-छन्दो देवता-न्यासि-रूप-धृक् ॥१६॥</p>
<p>चैतन्यः परमानन्दः प्रणवो बीजम् उत्तमम् ।</p>
<p>नमः शक्तिर् विनियोगो भक्ति-सिद्ध्य्-अर्थ इत्य् अपि ॥१७॥</p>
<p>आचक्रायाग्नि-दयिता हृदयाय नमो हृदि ।</p>
<p>विचक्रायानल-वधूः शिरसे वह्नि-नागरी ॥१८॥</p>
<p>सुचक्रायाग्नि-वरदा शिखायैव षड् इत्य् अपि ।</p>
<p>त्रैलोक्य-रक्षणोपेत-चक्रायाग्नि-प्रिया ततः ॥१९॥</p>
<p>कवचाय तथा वर्म त्व् असुरान्तक-पूर्वकम् ।</p>
<p>चक्रं पुनश् चतुर्थ्य्-अन्तं स्वाहास्त्राय तथास्त्रकम् ॥२०॥</p>
<p>नाराच-मुद्रया कुर्याद् ध्वनि-त्रितयम् एव च ।</p>
<p>एवम् अङ्गादिना कुर्यात् कर-न्यासं सुसंयमी ।</p>
<p>अपरं पूर्ववत् कृत्वा ध्यायेद् हृदय-पङ्कजे ॥२१॥</p>
<p>अत्यन्तातप्त-हेम-द्युति-रुचिर-तनुं दीर्घ-देहाक्षि-बाहुं</p>
<p>श्री-खण्डालिप्त-वक्षः-स्थल-कलित-तल-सन्-मालती-माल्य-युग्मम् ।</p>
<p>आरक्ताभास-वासो-युग-ललित-वपुर्-नाट्य-लीला-कलाढ्यं</p>
<p>वन्दे चैतन्य-चन्द्रं सकल-कलुषहं प्रेम-भक्त्य्-एक-गम्यम् ॥२२॥</p>
<p>धात्वैवं पूजयेद् भक्त्या भगवन्तं जनार्दनम् ।</p>
<p>अङ्गैर् दिक् पतिभिः सार्धं वज्राध्यैश् च यथा-क्रमम् ॥२३॥</p>
<p>एवम् आराधितो देव-देवेशः साधकोत्तमैः ।</p>
<p>विरक्ति-सहितां भक्तिं ददाति तत्-क्षणात् प्रभुः ॥२४॥</p>
<p>प्रेमाख्यस्य मनोर् वक्ष्ये पूजा-विधिम् अथो क्रमात् ।</p>
<p>ऋषिर् ब्रह्मानुष्टुप्-च्छन्दो देवता प्रेम-विग्रहः ॥२५॥</p>
<p>विश्वम्भरो बीज-मन्त्र-प्रेमाख्यं स्वयम् एव च ।</p>
<p>शक्तिर् वह्नि-वधूः प्रोक्तो विनियोगः स्व-कर्मणि ॥२६॥</p>
<p>षड्-दीर्घ-भाजा प्रेम्ना च कुर्याद् एवाङ्ग-कल्पनां ।</p>
<p>यथा-विधि कर-न्यासं कृत्वाध्यायेत् समाहितः ॥२७॥</p>
<p>ध्यायेद् बालं प्रसन्नं तरुण-रविकराभासमानं समन्तात्</p>
<p>क्रोडस्थं मातुर् अद्धा प्रकटित-परमानन्दम् आलोल-देहम् ।</p>
<p>देवं विश्वम्भरं तं कलि-कलुष-हरं दिव्य-विप्राङ्गनाभिः</p>
<p>प्रेम्ना संवीक्ष्यमाणं विहसित-वदनं रक्त-नेत्रोत्पलाढ्यम् ॥२८॥</p>
<p>ध्यात्वैवं पूजयेद् भक्त्या पाद्यार्घ्याद्यैर् यथा-क्रमम् ॥२९॥</p>
<p>अङ्ग-वह्न्य्-आदि-कोणे तद् अनु च परितः केशरेष्व् एव मातॄर्</p>
<p>दिव्यालङ्कार-युक्ताः सुविमल-वसनाः पूजयेद् भक्ति-युकः ।</p>
<p>पूज्या भक्तिर् विभूतिस् त्रिभुवन-जननी श्री-शची-कान्तिर् आद्या</p>
<p>शान्तिः शक्तिश् च धात्री तद्-अनुदल-गतात् पूजयेद् गन्ध-पुष्पैः ॥३०॥</p>
<p>नित्यानन्दस् तथाद्वैतो मुरारिः श्रीनिवासकः ।</p>
<p>जगन्नाथस् तथा ज्ञेयः सुदर्शन इति स्मृतः ॥३१॥</p>
<p>गदाधरश् च विख्यातः ख्यातो नरहरिस् तथा ।</p>
<p>दिव्य-माल्याम्बर-धराः पुलकाश्रु-भराकुलाः ॥३२॥</p>
<p>पत्राग्रे विप्र-पत्न्यश् च पूजनीयाः प्रयत्नतः ।</p>
<p>माधवी वैष्णवी देवी शुभदा सुन्दरी सती ॥३३॥</p>
<p>कालिन्दी ललिता दिव्य-वासोऽलङ्कार-चर्चिताः ।</p>
<p>गौरी-श्यामा क्रमाज् ज्ञेयाः प्रतिवेशि-वराङ्गनाः ।</p>
<p>तद्-बहिर्-दिक्षु भक्ताग्र्याः पूजनीया विधानतः ॥३४॥</p>
<p>वासुदेवो मुकुन्दश् च रामः शङ्कर एव च ।</p>
<p>नीलाम्बरो राम-दास-कवि-चन्द्रस् ततः परम् ॥३५॥</p>
<p>हरिदासस् तथा चन्द्रशेखराचार्य एव च ।</p>
<p>दिव्यमाल्याम्बर-धराः सर्वे सङ्गीत-तत्-पराः ॥३६॥</p>
<p>तद्-बहिर्-दिक्षु दिक्-पालान् वज्रादींश् च ततो बहिः ।</p>
<p>पूर्वोक्त-यन्त्रे सम्पूज्य दश-लक्षं जपेद् बुधः ॥३७॥</p>
<p>इति भक्ति-चन्द्रिकायां षष्ठः पटलः</p>
<p>(७)</p>
<h2 id="सपतम-पटल">सप्तमः पटलः</h2>
<p>अथ मन्त्र-वरं वक्ष्ये द्वात्रिंशद्-अक्षरान्वितम् ।</p>
<p>सर्व-पाप-प्रशमनं सर्व-दुर्वासनानलम् ॥१॥</p>
<p>चतुर्-वर्ग-प्रदं सौम्यं भक्तिदं प्रेम-पूर्वकम् ।</p>
<p>दुर्बुद्धि-हरणं शुद्ध-सत्त्व-बुद्धि-प्रदायकम् ॥२॥</p>
<p>सर्वाराध्यं सर्व-सेव्यं सर्वेषां काम-पूरकम् ।</p>
<p>सर्वाधिकार-संयुक्तं सर्व-लोकैक-बान्धवम् ॥३॥</p>
<p>सर्वाकर्षण-संयुक्तं दुष्ट-व्याधि-विनाशनम् ।</p>
<p>दीक्षा-विधि-विहीनं च कालाकाल-विवर्जितम् ॥४॥</p>
<p>वाङ्-मात्रेणार्चितं बाह्य-पूजाविध्य्-अनपेक्षकम् ।</p>
<p>जिह्वा-स्पर्शन-मात्रेण सर्वेषां फल-दायकम् ।</p>
<p>देश-कालानियमितं सर्व-वादि-सुसम्मतम् ॥५॥</p>
<p>तस्योद्धारं प्रवक्ष्यामि समाहित-मनाः शृणु ।</p>
<p>हरे द्वन्द्वं तथा कृष्ण-द्वन्द्वं व्युत्क्रमणात् पुनः ॥६॥</p>
<p>हरे-राम-द्वयं पश्चाद् विलोमेनैव तत् पठेत् ।</p>
<p>सर्वाघ-हर्णाद् धेतोर् हरिर् इत्य् अभिधीयते ॥७॥</p>
<p>भक्ति-योगेन सर्वेषां जीवाकर्षण-कारणात् ।</p>
<p>कृष्ण इत्य् उच्यते सद्भिः शुद्ध-सत्त्व-तनुः प्रभुः ॥८॥</p>
<p>रामोऽपि लोक-रमणात् संसार-च्छेद-कारकः ।</p>
<p>तस्मान् मोक्ष-प्रदो रामः सर्व-शास्त्रेषु कथ्यते ॥९॥</p>
<p>सम्बोधन-प्रियः कृष्णः सम्बोधन-पद-क्रमात् ।</p>
<p>मन्त्रोऽयं विहितस् तेन तत्र प्रेमा नियोजितः ॥१०॥</p>
<p>सर्व-नाम-स्वरूपोऽयं देह-स्वरूप एव च ।</p>
<p>तत्रैकत्र यदि प्रेमा सोभयत्र तदा भवेएत् ॥११॥</p>
<p>चतुर्-युगे भवेद् भक्तिर् मुक्तिश् चैव चतुर्-युगे ।</p>
<p>तेन नामानि चत्वारि चत्वारि कृष्ण-रामयोः ॥१२॥</p>
<p>भक्ति-साधनतः पाप-नाशोऽथ मुक्ति-साधनात् ।</p>
<p>तत्रोभयत्र नामानि हरेश् चत्वारि नामतः ॥१३॥</p>
<p>सम्बोधन-पदं श्रुत्वा प्रभुस् तत्र समागतः ।</p>
<p>किं प्रार्थते भक्त-जनैस् तद् एव दातुम् उद्यतः ॥१४॥</p>
<p>एतैर् न प्रार्थ्यते किञ्चिन् नाम-श्रवण-योगतः ।</p>
<p>वसेत् तेषां च हृदय इत्थम्-भूत-गुणो हरिः ॥१५॥</p>
<p>मन्त्रे मुक्ति-विधानार्थं राम-नाम-नियोजितम् ।</p>
<p>द्वयोर् विरोधात् भक्तानां विधेयं किं तद् उच्यताम् ॥१६॥</p>
<p>आदौ भक्त्या भवेन् मुक्तिः संसार-च्छेद-कारिणी ।</p>
<p>तथा भागवती भक्तिः प्रेम-लक्षण-लक्षिता ॥१७॥</p>
<p>तथा च—</p>
<p>न विना भक्ति-योगेन मुक्तिः स्थाद् भव-सागरात् ।</p>
<p>ताम् ऋते प्रेमदा भक्तिर् न कदाचित् प्रभोः पदे ॥१८॥</p>
<p>अविद्या सुख-दुःखानां विनाशाद् विद्यया युतः ।</p>
<p>जीवन्-मुक्तः स विज्ञेयः प्रेम-भक्ति-परायणः ।</p>
<p>अमुना मनुना चैतत् साध्य-साधन-तत्परः ॥१९॥</p>
<p>तत्-साधनं प्रवक्ष्यामि यथा-विधि-क्रमाद् इह ।</p>
<p>नित्यानन्दो मुनिः प्रोक्तोऽनुष्टुब्-छन्द उदाहृतः ॥२०॥</p>
<p>परमास्वरूपः श्री-चैतन्य एव दैवतम् ।</p>
<p>कृष्ण-नामेति बीजं स्याद् भक्तिः शक्तिर् उदाहृता ॥२१॥</p>
<p>आद्या शक्तिर् अधिष्ठात्री देवता प्रेम-रूपिणी ।</p>
<p>एतेषां विनियोगः स्यात् प्रेम-सिद्धौ प्रभोः पदे ॥२२॥</p>
<p>अङ्ग-न्यासं प्रकुर्वीत मन्त्र-वर्ण-विभागतः ।</p>
<p>हरे कृष्ण हरे कृष्ण हृदयाय नमस् ततः ॥२३॥</p>
<p>कृष्ण कृष्णेति शिरसे स्वाहा चैव हरे हरे ।</p>
<p>शिखायै वषड् इत्य् एव कवचाय हुम् इत्य् अतः ॥२४॥</p>
<p>हरे राम हरे राम नेत्राभ्यां वौषड् इत्य् अपि ।</p>
<p>राम रामेति विज्ञेयम् अस्त्राय फट् ततः परम् ॥२५॥</p>
<p>हरे हरे ततः कुर्यात् कर-न्यासम् इति क्रमात् ॥२६॥</p>
<p>ततो यन्त्रं लिखेन् मन्त्री पद्मं षोडश-पत्रकम् ।</p>
<p>रेखा-त्रय-समायुक्तं द्वार-तोरण-संयुतम् ॥२७॥</p>
<p>अक्षर-द्वय-मानेन मन्त्र-वर्णान् लिखेद् दले ।</p>
<p>षट्-कोणं विलिखेन् मध्ये कर्णिकायां विधानतः ॥२८॥</p>
<p>प्रेमाख्यं मध्य-देशे च कामं बीजं च कोणतः ।</p>
<p>एतस्मिन्न्न् अपि यन्त्रे चाप्य् आधारादीन् प्रपूज्य च ।</p>
<p>तत्रैव स्थापयेद् ध्यात्वा यथा-विधि-क्रमाद् इति ॥२९॥</p>
<p>कनक-रुचिर-भासः शुद्ध-सत्त्वैक-वेशो</p>
<p>निज-सुमधुर-नामाख्यान-दानैक-दक्षः ।</p>
<p>सततम् अवतु विश्वं श्री-नवद्वीप-चन्द्रो</p>
<p>निज-परिजन-वीतो दीन-बन्धुर् द्विजेन्द्रः ॥३०॥</p>
<p>ध्यात्वैवं पूजयेद् भक्त्या परमात्मानम् अव्ययम् ॥३१॥</p>
<p>कोणाग्र-दिक्षु देशे च पूजयेद् अङ्ग-देवताः ।</p>
<p>षट्-कोणस्याग्र-भागे च स सम्पूज्या भक्ति-संयुताः ॥३२॥</p>
<p>नित्यानन्दोऽद्वैत-नामा मुरारिः श्रीनिवासकः ।</p>
<p>काशीश्वरो मुकुन्दश् च ततः केशर-मध्यतः ॥३३॥</p>
<p>गदाधरो द्विज-वरस् तथा नरहरिः प्रियः ।</p>
<p>दामोदरो वासुदेवः शिवानन्द-गदाधरौ ॥३४॥</p>
<p>रागहव-श्रीरामदासौ सुन्दरानन्द-शार्ङ्गिणौ ।</p>
<p>गौरीदासस् ततः पूज्यः परमेश्वर एव च ॥३५॥</p>
<p>पुरुषोत्तम-दासोऽपि तथा वृन्दावनाश्रयः ।</p>
<p>गोविन्दो वासुदेवश् च कमलाकर एव च ॥३६॥</p>
<p>तद् बहिः पत्र-मध्ये च वैष्णवा भक्ति-तत्-पराः ।</p>
<p>गोपीनाथो महेशश् च शुक्लाम्बर-सनातनौ ॥३७॥</p>
<p>जगायि-माधवौ ज्ञेयौ वासुदेवाच्युताव् अपि ।</p>
<p>दिक्षु पूज्याः प्रयत्नेन प्रेमाश्रु-पुलकाचिताः ॥३८॥</p>
<p>जय गौराङ्ग गौराङ्ग जय विश्वम्भर प्रभो ।</p>
<p>इति वाद-रता नित्यं प्रेम-गद्गद-भाषिणः ॥३९॥</p>
<p>पत्राग्रे तद् बहिः पूज्याः यदुनन्दन एव च ।</p>
<p>गङ्गा-दासः केशवश् च कृष्णदासस् ततः परम् ॥४०॥</p>
<p>रघुनाथ-विश्वनाथौ नीलाम्बर-सनातनौ ।</p>
<p>दिव्य-माल्य-कराः सौम्याः प्रेमाश्रु-पुलकाकुलाः ।</p>
<p>ततोऽन्यावरणान्य् एव पूर्ववत् परिपूजयेत् ॥४१॥</p>
<p>कोट्य्-एक-जप-मात्रेण पुरश्चरणम् उच्यते ।</p>
<p>दशांश-होम-सङ्ख्यानां चतुर्गुण-विधानतः ॥४२॥</p>
<p>जपं कुर्यात् प्रयत्नेन काऌअ-सङ्ख्या न विद्यते ।</p>
<p>मालया कर-रेखाभिर् जपेत् साधक-सत्तमः ॥४३॥</p>
<p>विधिर् मन्त्र-जपे प्रोक्तः षष्ठि-दण्डात्मकं दिनम् ।</p>
<p>स्नानाद्य्-अपेक्षा नास्त्य् अत्र यथा-शक्यं करोतु वा ।</p>
<p>इत्य् एवं साधयेन् मन्त्रं स एव साधकोत्तमः ॥४४॥</p>
<p>इति भक्ति-चन्द्रिकायां सप्तमः पटलः</p>
<h2 id="अषट-पटल">अष्टः पटलः</h2>
<p>मन्त्राणां साधनं वक्ष्ये सकामानां विशेषतः ।</p>
<p>येनैव साध्यते सर्व-कर्म-सिद्धिर् अयत्नतः ॥१॥</p>
<p>वाग्-भवाद्येन मन्त्रेण शुक्ल-पद्मेन प्रत्यहम् ।</p>
<p>वाग्-भव-प्रकृतिं देवं रात्रि-शेषे विशेषतः ॥२॥</p>
<p>सुक्लेन चन्दनेनैव धूप-दीपादिभिस् तथा ।</p>
<p>सम्पूज्य मासम् एकं च सहस्रं प्रजपन् मनून् ।</p>
<p>लभते सर्व-विद्यां च कवित्वं निर्मलं सुधीः ॥३॥</p>
<p>श्री-पूर्वेणैव मनुना श्रीशं गौरं समर्चयन् ।</p>
<p>सित-श्री-खण्ड-पङ्कोपलिप्तेन कुसुमेन च ॥४॥</p>
<p>करवीरोद्भवेनैव सितेनैक-शतेन च ।</p>
<p>प्रभाते प्रत्यहं मासम् एकं मन्त्री प्रयत्नतः ।</p>
<p>जपन् सहस्र-तन्-मन्त्रान् सम्पत्तिं लभते न कः ॥५॥</p>
<p>शक्ति-पूर्वेण मनुना सर्व-शक्ति-समन्वितम् ।</p>
<p>गौरचन्द्रं समाराध्य पुत्र-कामो जितेन्द्रियः ॥६॥</p>
<p>सितासर्पिः समायुक्तैः रक्त-पद्मैः समाहितः ।</p>
<p>हुत्वायुत-द्वयं वह्नौ योनि-कुण्डे समाचिते ॥७॥</p>
<p>सहस्रैक-प्रमाणेन तथा मन्त्रं जपन् शुचिः ।</p>
<p>वत्सराभ्यन्तरे पुत्रं लभते वैष्णवं शुचिम् ॥८॥</p>
<p>ज्वरादि-पीडितानां च ग्रस्तानां व्याधि-सङ्कटैः ।</p>
<p>शिरः स्पृष्ट्वा जपेन् मन्त्रं नृसिंहाद्य्-अक्षरान्वितम् ।</p>
<p>सहस्रं व्याधिभिर् मुक्तो भवेद् एव तदा नरः ॥९।</p>
<p>प्रणवाद्येन तेनैव तत्त्व-जिज्ञासुर् आत्मनः ।</p>
<p>न्यासि-वेशोत्सवं गौरचन्द्रं भक्त्या समाहितः ॥१०॥</p>
<p>तुलसी-मालती-जाति-कुसुमैश् चन्दनोक्षितैः ।</p>
<p>समाराध्य जपं लक्षं कुर्वन् मन्त्री जितेन्द्रियः ॥११॥</p>
<p>लभते परमां शान्तिं संसार-च्छेद-कारिणीम् ।</p>
<p>विशिष्टम् उत्तमं ज्ञानं जायते नात्र संशयः ॥१२॥</p>
<p>वशीभवेज् जगत् सर्वं सर्वे स्युर् बान्धवा नराः ।</p>
<p>प्रेम-सिद्धिः करस्था स्याज् ज्ञान-विज्ञान-संयुता ॥१३॥</p>
<p>एकैकं काम्यम् उद्दिश्य जप-पूजा-स्वतन्त्रता ।</p>
<p>स्वाश्रमाचार-कौशल्यं ब्रह्मचर्यादिकं विधिः ॥१४॥</p>
<p>एवं सिद्धि-मनुः प्रातः शत-जप्तं जलं पिबेत् ।</p>
<p>मासम् एकं मिताहारी भवेच् छ्रुतिधरस् तदा ॥१५॥</p>
<h3 id="अथ-सदध-परयग-वध">अथ सिद्ध-प्रयोग-विधिः</h3>
<p>अथ सिद्ध-प्रयोगोऽपि लिख्यते साधु-सम्मतः ।</p>
<p>यद् योगाज् जप-मात्रेण सिध्यत्य् एव मनुर् मतः ॥१६॥</p>
<p>पुटितं प्रणवेनैव मन्त्रं कृत्वा जपेत् सुधीः ।</p>
<p>लक्षम् एकं हविष्याशी तदा सिद्ध-मनुर् भवेत् ॥१७॥</p>
<p>वाग्-भवान्तरितं मन्त्र-वर्णं कृत्वा जपन् मनुम् ।</p>
<p>लक्षं नियत-वाक्-शुद्धः सिद्ध-मन्त्रस् तदा भवेत् ॥१८॥</p>
<p>वाक्-शक्ति-कमला-युक्तं जपेन् मन्त्रं सुसाधकः ।</p>
<p>लक्षं निशीथे शुद्धात्मा क्षीर-भोजनम् अचरन् ।</p>
<p>तदा सिद्धो भवेन् मन्त्रः सर्व-काम्य-फल-प्रदः ॥१९॥</p>
<h3 id="अथ-परशचरण-वध">अथ पुरश्चरण-विधिः</h3>
<p>अथ वक्ष्ये पुरश्चर्या-विधिं मन्त्रार्थ-सिद्धये ।</p>
<p>यम् ऋते न भवेत् सिद्धिर् मन्त्राणां किम् उ कर्मणाम् ॥२०॥</p>
<p>धनैर् वासो-युगैर् दिव्यैर् अलङ्कारैर् मनोरमैः ।</p>
<p>सन्तोष्य श्री-गुरुं प्रेम्णा वाक्येन सेवयापि च ॥२१॥</p>
<p>पादौ कराभ्यां संस्पृश्य प्रणम्य दण्डवद् भुवि ।</p>
<p>करिष्ये मन्त्र-वर्यस्य पुरश्चरणम् उत्तमम् ॥२२॥</p>
<p>आज्ञां मे देहि भगवन् सर्व-काम्यार्थ-सिद्धये ।</p>
<p>एवं प्रसादितः प्रीत्या गुरुणा साधकोत्तमः ॥२३॥</p>
<p>देव-गेहेऽश्वत्थ-मूले पुष्पोद्याने नदी-तटे ।</p>
<p>परवते स्वर्धुनी-तीरे क्षेत्रे श्री-पुरुषोत्तमे ॥२४॥</p>
<p>तेषाम् एकतमे स्थाने समाहित-मनाः शुचिः ।</p>
<p>आहारादि-विहारार्थं क्रोश-युग्मं समन्ततः ॥२५॥</p>
<p>क्षीरि-वृक्षोद्भवैः काष्ठैः खानितैर् दिक्षु कल्पयेत् ।</p>
<p>जप-स्थानम्, कूर्म-चक्रं नवकोष्ठ-समन्वितम् ॥२६॥</p>
<p>अष्ट-वर्गं लिखेत् तत्र क्षेत्राख्याद्याक्षरं यतः ।</p>
<p>तन्-मुखं तद् भवेत् तत्र चैलाजिन-कुशोत्तरम् ॥२७॥</p>
<p>आसनं स्थापयेन् मन्-मन्त्रैर् मन्त्रितं तत्र साधकः ।</p>
<p>स्वस्तिकं कमलद्वापि बद्धासनम् अनन्य-धीः ॥२८॥</p>
<p>उपविश्य च पूर्वेद्युर् गायत्रीं प्रजपेत् सुधीः ।</p>
<p>सङ्कल्प-तिल-कुशाभ्यां प्रायश्चित्त-विधि-क्रमात् ॥२९॥</p>
<p>ततः प्रारम्भ-दिवसे प्रातः स्नात्वासनोपरि ।</p>
<p>उपविश्य च सङ्कल्पं कृत्वा न्यस्त-तनुः शुचिः ॥३०॥+</p>
<p>मन्त्रं नैव द्रुतं नैव विलम्बितम् अनन्य-धीः ।</p>
<p>ध्यायन् मन्त्राक्षरं देवं दशधा संस्कृतं पुनः ॥३१॥</p>
<p>जपेत् सूर्योदयात् यावन् मध्यन्दिनं समाहितः ।</p>
<p>यावत् सङ्ख्यो जपस् तत्र दिवसे तावद् अन्वहम् ॥३२॥</p>
<p>त्रिकाल-पूजा कर्तव्या हरिर् द्रव्यं निवेदयेत् ।</p>
<p>शेष-भोजी मिताहारो मित-वाक् प्रिय-भाषणः ॥३३॥</p>
<p>स्त्रिया सम्भाषणं त्याज्यं शूद्र-सम्भाषणं तथा ।</p>
<p>मनः प्रलोभनं कार्यं न च नाना मनोरथैः ॥३४॥</p>
<p>एवं पूर्ण-जपो हुत्वा होमाशक्तौ विधानवित् ।</p>
<p>दशांशं होम-सङ्ख्यानां चतुर्गुण-मनुं जपेत् ॥३५॥</p>
<p>तर्पणं चाभिषेकं च कुर्यान् मन्त्री विधि-क्रमात् ।</p>
<p>ब्राह्मणान् भोजयेद् भक्त्या कृत-कार्यो भवेत् सुखी ॥३६॥</p>
<p>एवं प्रमाणम् आलम्ब्य कलौ सङ्ख्या-चतुर्गुणा ।</p>
<p>एवं चतुर्गुण-जपात् सिद्धो मन्त्रो भवेन् नृणाम् ॥३७॥</p>
<h3 id="अथपसहर">अथोपसंहारः</h3>
<p>वैराग्येण विना मन्त्र-सिद्धिर् नो जायते नृणाम् ।</p>
<p>तस्मात् सर्वः प्रयत्नेन विरक्तः प्रजपेन् मनुम् ॥३८॥</p>
<p>वैराग्यं वासना शौन्यम् इहामुत्र च दैहिके ।</p>
<p>कामात् कोर्धाच् च मोहाच् च दम्भाहङ्कार-योगतः ॥३९॥</p>
<p>मात्सर्याल् लोभतो जाता वासना दुरवग्रहा ।</p>
<p>तया संसक्त-मनसां कार्य-सिद्धिर् न जायते ॥४०॥</p>
<p>प्रीतो देवो वरं दाता स च प्रीतः कथं भवेत् ।</p>
<p>दुर्वासनां परित्यज्य सदा सद्-वासना-युतः ॥४१॥</p>
<p>कायेन मनसा वाचा स्व-धर्म-पर-मानसः ।</p>
<p>यथा-विधि-क्रमेणैव जपन् मन्त्रं सुसाधकः ॥४२॥</p>
<p>यदा कृष्णं भजेद् भक्त्या नित्य-सन्ध्या-त्रये सुखी ।</p>
<p>तन्-नाम-निरतोऽभीक्ष्णं तत्-पाद-मननोत्सवः ॥४३॥</p>
<p>तत्-कथा-श्रवणोल्लासी भृशं तद्-रूप-दर्शकः ।</p>
<p>एवं चेन् निरपेक्षोऽपि सापेक्षो वा समाहितः ॥४४॥</p>
<p>गुर्व्-आज्ञा-मननासक्तो गुरु-देवात्मकोऽनिशम् ।</p>
<p>तदा प्रिय-मनाः कृष्णो निरपेक्षाय सादरम् ॥४५॥</p>
<p>निज-पादाम्बुजे प्रीतिं ददाति प्रेम-लक्षणाम् ।</p>
<p>सापेक्षाय यथा-काम्यं ददाति वरम् उत्तमम् ।</p>
<p>नान्यथा जायते सिद्धिः कोटि-सङ्ख्य-जपादिभिः ॥४६॥</p>
<p>वैराग्यं जायते केन क्षिणोति वासनां कुतः ।</p>
<p>यतः सिद्धिम् अवाप्नोति सर्व-कल्याण-साधिकाम् ॥४७॥</p>
<p>सन्नधा वैष्णवे शास्त्रे गुरु-वाक्ये च साधवः ।</p>
<p>साधु-सङ्गेन शास्त्रोक्त्या गुरु-भक्तिः सुनिष्ठिता ॥४८॥</p>
<p>तन्-निष्ठ-शास्त्र-सिद्धान्ते प्रतीतिर् जायते नृणाम् ।</p>
<p>तद्-वाक्येन हि सञ्ज्ञानं जायते तेन तत्त्वतः ॥४९॥</p>
<p>भद्राभद्रं विजानीते त्याज्यं ग्राह्यं विशेषतः ।</p>
<p>त्यजेत् त्याग-कृताभ्यासो ग्राह्य-ग्रहण-तत्परः ॥५०॥</p>
<p>एवं सञ्जायते ज्ञानं विज्ञान-सहितं ततः ।</p>
<p>तेन ज्ञानेन सञ्छिन्ना भवेद् दुर्वासना भृशम् ॥५१॥</p>
<p>यथा बुद्ध्या यजन् कृष्णम् आतप्त-कनकोज्ज्वलम् ।</p>
<p>जपेन् मन्त्रं यथासङ्खं मन्त्र-देवैक-विग्रहम् ॥५२॥</p>
<p>एवं सिद्ध-मनुर् मन्त्री कृत-कार्यो यथा-सुखम् ।</p>
<p>विहरेत् परम-प्रीत्या परमानन्द-विग्रहः ॥५३॥</p>
<p>इति भक्ति-चन्द्रिकायाम् अष्टः पटलः</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH_vaiShNavaH/gauDIyaH/tattvam/bhakti-chandrikA/">भक्ति-चन्द्रिका </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: भक्ति-चन्द्रिका</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2023 Oct 15 16:46:43 UTC. (<a href="http://google.com/search?q=16%3a46%3a43%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
